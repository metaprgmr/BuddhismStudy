
<html>
<head>
<meta http-equiv=Content-Type content="text/html; charset=utf-8">
<link rel=Edit-Time-Data href="./1881.files/editdata.mso">
<title>大佛頂首楞嚴經講記（卷第七）</title>
<link rel="stylesheet" href="../books/book.css">
</head>
<body lang=ZH-TW background="../books/textbackground.jpg" bgcolor="#ffffff">
<div class=bookClean style='layout-grid:18.0pt'> 
<p class=TITLE>大佛頂首楞嚴經講記<br><subtitle>（卷第七）</subtitle></p>
<LNSP></LNSP>
<p class=TEXT030C>海仁老法師主講</p>
<p class=TEXT030C>受業弟子釋文珠筆記</p>
<LNSP></LNSP>
<LNSP></LNSP>
<p class=KEPAN>大佛頂如來密因修證了義諸菩薩萬行首楞嚴經卷第七</p>
<LNSP></LNSP>
<p class=VERSE>阿難，汝問攝心，我今先說入三摩地，修學妙門，求菩薩道，要先持此四種律儀，皎如冰霜，自不能生一切枝葉，心三口四，生必無因。阿難，如是四事，若不遺失，心尚不緣色香味觸；一切魔事，云何發生？</p>
<LNSP></LNSP>
<p class=KEPAN>戊二明誦咒治習分二。己初結前</p>
<LNSP></LNSP>
<p class=TEXT>前阿難問佛，欲攝其心，入三摩地，云何令其安立道場，遠諸魔事。佛答：「攝心為戒，因戒生定，因定發慧。」又云：「阿難云何攝心，我名為戒。」隨即說四種決定清淨明誨，今乃結云：汝問攝心，我今先前所說，四種決定，清淨明誨，正是入三摩地，修學之微妙法門。是故發心求菩薩道者，要先持此四種律儀，身心不犯，自然不能再生一切枝葉，心三是貪瞋癡，口四是妄言、綺語、兩舌、惡口，皆為枝葉。身嚴持不殺、不偷、不婬，清淨律儀，不獨身不犯，連心亦不起貪瞋癡等念，乃至一念不生，根本自除，枝葉無從生起，故曰生必無因。如是四事，謂四重律儀，若能嚴持不失，則心常住戒中，尚且不緣色香味觸等六塵，至於一切魔事，云何發生。魔事之發生，皆由內之心魔所引起，今持戒清淨，內魔不生，外魔云何能侵？</p>
<LNSP></LNSP>
<p class=VERSE>若有宿習，不能滅除，汝教是人，一心誦我佛頂光明，摩訶薩怛多般怛羅無上神咒。斯是如來，無見頂相；無為心佛，從頂發輝，坐寶蓮華，所說神咒。</p>
<LNSP></LNSP>
<p class=KEPAN>己二正明分二。庚初略示應持分二。辛初略勸誦持顯益分二。壬初勸持</p>
<LNSP></LNSP>
<p class=TEXT>前持戒攝心，是理道場，能治內魔；今誦咒，咒治習，為事道場，能治外魔。宿習，即煩惱習氣，其中堅而難除之習氣，莫過於婬習，末法行者，每欲潔而偏染，事不由己者，皆因宿習所驅使。若遇此等不能滅除宿習為境所轉之人，汝阿難應當教是人，一心誦我佛頂光明，摩訶薩怛多般怛羅無上神咒。誦咒而曰一心，有事理之分。並以能持之心，及所持之咒，能所分明，相續不斷，專誠一意，不摻雜念。理則能持所持，唯是一心，能所雙亡，心咒不二，咒即心，心即咒，謂之一心誦持。佛頂，是咒之來處，此咒是佛頂放光，光中化佛所說。佛是世間最尊，頂是世間最密，今從佛化佛，從頂發揮，正表此咒，是尊中尊，密中密。咒名摩訶薩怛多般怛羅。譯云大白傘蓋。大表如來藏心體，絕諸對待，屬法身德，即體大；白表如來藏心，離諸妄染，是般若德，即相大；傘蓋表如來藏心，普覆一切，是解脫德，即用大。亦即大佛頂義。顯說密詮，其理不二。神謂神妙莫測，既咒所詮理，即如來藏心，故稱無上神咒。斯指無上神咒，無見頂相，是佛三十二相之第一相，曰肉髻頂相。因佛乳母，捧持諦觀，不見其頂，故亦名無見頂相。無為心佛，是如來入定，從無為心中所現化者，此佛是從佛肉髻頂相，涌百寶光，光中涌出，千葉寶蓮，有化如來，坐寶華中，故曰從頂發揮，坐寶蓮花，所說神咒，即諸佛心印。</p>
<LNSP></LNSP>
<p class=VERSE>且汝宿世，與摩登伽，歷劫因緣，恩愛習氣，非是一生，及與一劫。我一宣揚，愛心永脫，成阿羅漢。彼尚婬女，無心修行；神力冥資，速登無學。云何汝等，在會聲聞，求最上乘，決定成佛，譬如以塵揚於順風，有何艱險？</p>
<LNSP></LNSP>
<p class=KEPAN>壬二顯益</p>
<LNSP></LNSP>
<p class=TEXT>阿難與摩登伽，歷劫恩愛，其習氣非始於今生，或一劫，乃至百千劫來，常在纏縛，不得解脫。今佛頂化佛，宣說神咒，並敕文殊將咒往護，摩登伽女，一聞神咒，宿習即除，及見佛聞法，愛河乾枯，頓證三果，故曰：我一宣揚，愛心永脫。成阿羅漢，是指前聞文殊菩薩，選圓通偈後，即證四果。彼摩登伽女，是婬女之身，且無心修行，但由神咒莫測之力，冥中資助之功，尚能速證無學，何況汝等習氣微薄之在會聲聞，且又發心勤求最上一乘之法，當然決定成佛，無用置疑。譬如有人，以微塵揚於順風，塵安不盡？塵喻習氣，順風喻神咒，習氣遇神咒，無習不除，何難之有，故曰有何艱險。</p>
<LNSP></LNSP>
<p class=VERSE>若有末世，欲坐道場，先持比丘，清淨禁戒，要當選擇戒清淨者，第一沙門，以為其師。若其不遇，真清淨僧，汝戒律儀，必不成就。戒成已後，著新淨衣，然香閑居，誦此心佛所說神咒，一百八遍。</p>
<LNSP></LNSP>
<p class=KEPAN>辛二略示道場方法分二。壬初方便</p>
<LNSP></LNSP>
<p class=TEXT>假設末法世中，有修耳門圓通，發心欲坐道場，真修實行求解脫者。必須先嚴持比丘，根本四重清淨禁戒，而持戒前，求戒之時，亦當選擇持戒清淨之第一沙門，為傳戒師。所謂第一沙門，指已證四果聖人。末法時代，欲求持戒清淨之人，為傳戒師，已不容易，況四果聖人。僧字，非獨指戒和尚，且概括同壇之十師，若不能遇，真實持戒清淨之大僧，汝雖求戒，徒具虛名而已。至於無漏戒體，必然不能成就。若果能遇戒律清淨，德高腊長者為師，戒方成就。戒成就後，著新淨衣，然香閑居，衣或新淨，是表清淨，然香以熏，以表香潔。閑居謂攝其心。如是心處俱淨，然後誦咒，方獲神效。因眾生煩惱有百八，故誦此無為心佛，所說神咒，亦一百零八遍，以對治煩惱宿習，令外魔不得其便。</p>
<LNSP></LNSP>
<p class=VERSE>然後結界，建立道楊，求於十方現住國土無上如來，放大悲光來灌其頂。阿難！如是末世清淨比丘，若比丘尼，白衣檀越，心滅貪婬，持佛淨戒，於道場中，發菩薩願，出入澡浴，六時行道，如是不寐經三七日，我自現身至其人前，摩頂安慰，令其開悟。</p>
<LNSP></LNSP>
<p class=KEPAN>壬二正修</p>
<LNSP></LNSP>
<p class=TEXT>然後，謂誦無為心佛，所說神咒，一百零八遍之後，即行結界，建立道場，入三摩地；求十方現在住世之諸佛，慈悲攝受，放光灌頂，冀消煩惱。如是末世等三句，明求道之機，不限男女僧俗，四眾弟子，皆可修學。心滅貪婬，指白衣言，持佛淨戒，指出家二眾，若能嚴持，諸佛所制之清淨禁戒，身心不犯，且於道場中，發菩薩所修四弘誓願，凡有出入道場，必澡浴潔身，於晝夜六時之中，修道無間。如是日以繼夜，時刻不寐，經三七二十一日，反聞自性，入流亡所。我是釋尊自謂，我自然現身，至其人前，摩頂安慰，令其開悟，所悟淺深，則視其觀境而定。若然動靜二相，了然不生，即發須陀洹見道慧；若得聞所聞盡，即發阿羅漢空慧，若得空所空滅，則成法空慧；若得生滅滅已，寂滅現前，即發圓通，無上知覺慧。</p>
<LNSP></LNSP>
<p class=VERSE>阿難白佛言：世尊！我蒙如來無上悲誨，心已開悟，自知修證，無學道成；末法修行，建立道場，云何結界，合佛世尊，清淨軌則？</p>
<LNSP></LNSP>
<p class=KEPAN>庚二廣顯儀軌分二。辛初正示道場軌則分二。壬初請問</p>
<LNSP></LNSP>
<p class=TEXT>阿難前請問攝心，云何安立道場，佛已答攝心名戒，先得戒體，嚴持四重律儀，一心持咒，然後結界，建立道場。至於如何結界，仍未明示，故阿難白佛言：我承蒙如來，無上大悲，多番開示，心已開悟，又聞圓通本根，為入道方便，自知依此修行，無須道場，亦可得成無學之道。但末法修行，佛遠魔盛，建立道場，誠非易事，究竟如何結界，方合佛制，不致有違清淨軌則。</p>
<LNSP></LNSP>
<p class=VERSE>佛告阿難，若末世人，願立道場，先取雪山大力白牛，食其山中肥膩香草，此牛唯飲雪山清水，其糞微細，可取其糞，和合栴檀，以泥其地。若非雪山，其牛臭穢，不堪塗地；別於平原，穿去地皮，五尺以下，取其黃土，和上栴檀、沉水、蘇合，薰陸、郁金、白膠、青木、零陵、甘松，及雞舌香，以此十種，細羅為粉，合土成泥，以塗場地，方圓丈六，為八角壇。</p>
<LNSP></LNSP>
<p class=KEPAN>壬二示答分二。癸初別示分二。子初明檀法分二。丑初立檀方法</p>
<LNSP></LNSP>
<p class=TEXT>初二句按其志願，以末世行人，魔盛障重，非建道場，難以修證，故曰願立。立壇之地，恐有不凈，故須取雪山大力白牛之糞混合栴壇，以泥其地。蓋雪山有雪草，食之可得醍醐，大力白牛，唯飲雪山清水，食雪山香草，故其糞清香，用以和合栴檀，以泥其他。</p>
<LNSP></LNSP>
<p class=TEXT>文句云：壇法有事有理，事相如文可知，理致則法有所表，若不知其所表法門，則事相徒施，何以觸境而成妙觀云云。</p>
<LNSP></LNSP>
<p class=TEXT>雪山，表真如法性理體。大力白牛，表自性清淨根本智。香草，表三慧，清水，表戒，糞，表定慧，栴檀表首楞嚴王，耳門圓通。牛飲水，食草，而出香糞，如行者從聞思修，由戒生定，因定發慧。糞和栴檀以泥其地，表修行人以三無漏學，及耳門圓通，自能熏習法身，成真因地。</p>
<LNSP></LNSP>
<p class=TEXT>若非雪山白牛，不可取用，因餘牛皮臭糞穢，不堪用以塗地。應別於平地，穿去地皮五尺以下，取其本淨黃土，和十種香，以塗場地，高丘恐堆積不淨之物，深坑則容聚污穢之水。平原之地則無此敝。栴檀即白檀香木，譯云與樂。沉水，即沉水香；蘇合，出波斯國，是香膠類；薰陸，又名乳香，出於紅海，花淡白，而帶黃，郁金出大秦國，二三月開花，四五月結實，有十二葉，為百草之精英。白膠，本草云：商雒間多有，樹如白楊，實大如鳥卵，能除惡氣，去瘡疹。青木，南州異物志云：是草根，能寤魘寐，狀如甘草，出自交州。零陵，南越志云：一名藥草，出零陵郡，山谷之間，葉如羅勒，能止精明目。甘松，出雲南貴州，能和眾香，亦除腹脹，亦能下氣。雞舌，亦名丁子香，久服之，能令人身口皆香。場地，即密部所謂畫地為壇。古云：封土曰壇，除土曰墠，封即起土，除即掃除。今結界建壇，必須先起土除地為壇，然後取黃土和眾香於場上，以泥塗地，令成壇相，在室之中央。今云若非雪山白牛，其糞臭穢，不堪塗地；表非上根利智者，別於平原。表六受用根，穿地五尺以下，表破五陰，黃土表中道佛性。旃檀等十種香，表具足受持十種戒法。所謂不缺戒，不破戒，不穿戒，不雜戒，隨道戒，無著戒，智所讚戒，自在戒，隨定戒，具足戒。十種香細羅為粉，表十種戒互攝互融，非有方隅次第。合土成泥，表戒乘俱修；以塗場地，表以不生不滅中道佛性，和戒乘妙修，而成因地心。方圓丈六，表八正道，攝於八邪。八角方而復圓，圓而復方，表事理不二，權實同歸。故文句云：蓋上根之人，但不隨分別三種相續，三緣斷故，三因不生；狂性自歇，歇即菩提。喻如以白牛糞和栴檀也。倘未能直下歇狂，須知修行二決定義，就六根門頭，破五陰渾濁，得元明覺，無生滅性，為因地心，以戒互嚴，方成妙因，喻如黃土和十香也。</p>
<LNSP></LNSP>
<p class=VERSE>壇心置一金銀銅木所造蓮華，華中安缽，缽中先盛八月露木，水中隨安所有華葉。取八圓鏡，各安其方，圍繞華缽。鏡外建立十六蓮華，十六香爐，間華鋪設，莊嚴香爐，純燒沉水，無令見火。</p>
<LNSP></LNSP>
<p class=KEPAN>丑二供養方法分二。寅初檀中供物</p>
<LNSP></LNSP>
<p class=TEXT>壇中置一蓮華，金銀銅鐵或木造均可，視各人之能力而為。壇中，表中道因心，真如理體。蓮華，表因果同時。金銀等所造，表理體不變，本非因果，但能隨綠緣，而成一切因果。缽名應量器，以表事理相應；八月露水，表中道首楞嚴王妙定。隨安華葉，表如幻聞熏聞修中道妙慧。取八圓鏡，各安其方，表眾生本有八識，大圓鏡智，依八正道，而得安住。圍繞華缽，表妙智照妙理，鏡外建立蓮華香爐，表從性所起慧華戒香。各須十六，表自行八正道，及化他八正道。間華鋪設莊嚴，表戒香慧華，互為莊嚴。純燒沉水，無令見火，表修持無相妙戒；不為惑業所染。</p>
<LNSP></LNSP>
<p class=VERSE>取白牛乳，置十六器，乳為煎餅，並諸砂糖，油餅，乳糜，蘇合，蜜姜，純酥，純蜜，於蓮華外，各各十六，圍繞華外，以奉諸佛，及大菩薩。每以食時，若在中夜，取蜜半升，用酥三合，壇前別安一小火爐。以兜樓婆香，煎取香水，沐浴其炭，然令猛熾，投是酥蜜，於炎爐內，燒令煙盡，享佛菩薩。</p>
<LNSP></LNSP>
<p class=TEXT>前文陳述壇中莊嚴布置，今明壇中所獻供物。取白牛乳，置十六器，一煎乳餅；二乳和砂糖，三乳和油面作餅，四用乳和米作粥，五乳和眾香煎汁成膏，六以蜜浸姜，七純用乳煉成酥；八純華蕊所成之蜜。各各十六，圍繞華外，乳等八物，表稱性所起之禪悅法味，亦即八正道味，各各十六，表一一正道中，各具自行化他，二種八正道。以奉諸佛，及大菩薩，表以己所證，禪悅正道之味，仰契果德。</p>
<LNSP></LNSP>
<p class=TEXT>每以食時，即每日中午食時，若在中夜，佛不受食，唯以酥蜜，燒令煙盡享之。午中夜中，皆表諸聖，依於中道。蜜為華之精，酥為乳之精，皆味中之上味，表耳門圓通妙理。半升是中數，三合是成數，表中道必具三德。壇前別安，一小火爐，表妙觀察智。兜樓婆香，異物志云：出海邊國，或曰出鬼神國，此方無故不翻，亦有人謂，即白矛香。用以煎水浴炭，表戒根清淨，咒力除習，正助二行皆具足。投酥爐內，表以妙理，投妙智中；即從妙心而起妙行。燒令煙盡，正表初於聞中，入流亡所。甚至聞所聞盡，空所空滅。享佛菩薩，表生滅滅已，寂滅現前，忽然超越，世出世間，圓超五濁，上合諸佛，所證妙理。</p>
<LNSP></LNSP>
<p class=VERSE>令其四外，遍懸旛華，於壇室中，四壁敷設十方如來，及諸菩薩所有形像。應於當陽，張盧舍那，釋迦、彌勒、阿閦、彌陀，諸大變化，觀音形像。兼金剛藏，安其左右。帝釋梵王，烏芻瑟摩，並藍地迦，諸軍荼利，與毗俱胝，四天王等，頻那夜迦，張於門側，左右安置。又取八鏡，覆懸虛空，與壇場中，所安之鏡，方面相對，使其形影，重重相涉。</p>
<LNSP></LNSP>
<p class=KEPAN>寅二壇外莊嚴</p>
<LNSP></LNSP>
<p class=TEXT>令其四外，即八角壇之四外，遍懸旛華，以莊嚴壇外，總表具諸助行，旛表五悔法門，華表六度萬行。並於壇內四壁，敷設十方如來，及諸菩薩形像。十方如來表極果，諸菩薩像表真因，當陽謂正位，梵語盧舍那，譯有三義：一謂遍一切處，是法身如來；二謂淨滿，指自受用身；三謂光明遍照，指他受用身、亦即報身佛，表智慧。梵語釋迦牟尼，譯能仁寂默，娑婆教主，是應身佛，表慈悲。彌勒譯慈氏，是當來教主，阿閦譯不動，東方佛名，東方為群動之首，表動中有不動智。阿彌陀佛，譯無量壽，或無量光，西方佛名，表無緣大慈。諸大變化，觀音形像，如前文所明眾首臂目等，是顯圓通教主。金剛藏，是密教圓通真主，安其左右，表顯密互嚴。帝釋譯能為主，是仞利天主，梵王，是初禪主，烏芻瑟摩，即火頭金剛。藍地迦即青面金剛，軍茶利，譯解怨結，亦金剛名。毗俱胝，即三目持鬟髻者，毗盧神變經云：右邊毗俱胝，手垂數珠鬘，三目持髮髻，尊形猶皓素，圓光色無比者是。四天王，即東方持國，南方增長，西方廣目，北方多聞等四王。頻那，即豬頭使者，夜伽即象鼻使者，自帝釋以下，此等外護諸神，俱表摧邪顯正之功力。</p>
<LNSP></LNSP>
<p class=TEXT>八鏡懸空，表諸佛果位，大定智光，無依無住，與壇中鏡方面相對，使其形影，重重相涉。表生佛互融，感應道交，不可思議。空中八鏡，照於壇中鏡是果徹因源，壇中八鏡，照於空鏡，則是因該果海。文句云：「若向此處著眼，便知心佛眾生，三無差別妙理，便能悟入事事無礙法界矣。」</p>
<LNSP></LNSP>
<p class=VERSE>於初七中，至誠頂禮，十方如來，諸大菩薩，阿羅漢號。恒於六時，誦咒圍壇，至心行道，一時常行一百八遍。第二七中，一向專心，發菩薩願，心無間斷，我毗奈耶，先有願教。第三七中，於十二時，一向持佛，般怛羅咒；至第七日，十方如來，一時出現，鏡交光處，承佛摩頂。</p>
<LNSP></LNSP>
<p class=KEPAN>子二明修法分三。丑初正示行法分二。寅初三七行道</p>
<LNSP></LNSP>
<p class=TEXT>於初七日中，至誠頂禮十方諸佛，及諸大菩薩，大阿羅漢。佛是佛寶，菩薩羅漢是僧寶，持誦心咒是法寶。頂禮三寶，求哀懺悔，消除業障，然後一心誦持神咒。恒於晝夜六時中。每於一時圍繞壇場持咒，常行一百八遍，表成百八三昧。圓瑛法師謂每於一時圍壇常行一百八遍，非指全咒，乃指心咒，跢侄他，唵，阿那隸，毗舍提，舍，跋鞞囉陀喇，槃陀槃陀你，跋闍囉，謗尼泮，虎囉都盧甕泮，娑婆訶。但要三業相應，自能成效，六時行道，六時頂禮。而楞嚴文句云：「一時常行一百八遍者，言繞壇一百八匝，表成百八三昧。有云誦咒百八者非也，若誦全咒，則事決不能，若別指跢侄他以下為咒心，則理決不可。觀後文云：是人心昏，未能誦憶，或帶身上，或書宅中，倘獨指數句為咒心，何至心昏不能誦憶。又設使獨此數句為咒心者，經中何無一言及之，故知後人臆見穿鑿，深可痛也。」據此即繞壇場一百八遍，隨行隨誦，誦咒多少不定。否則，即使於晝夜六時中，再分為十二時，除六時頂禮外，其餘六時行道中，每時僅誦持咒心一百八遍，未免為時太短，與前：「六時行道，如是不寐，經三七日」之文意不符。</p>
<LNSP></LNSP>
<p class=TEXT>第二七日中，則一向專心發菩薩四弘誓願，念茲在茲，心無間斷，我毗奈耶，先有願教，指梵網經中，十大願王。此外普賢菩薩之十大願，華嚴經文殊菩薩之一百四十一大願等。通是菩薩所應發之大願。</p>
<LNSP></LNSP>
<p class=TEXT>第三七日中，於十二時，一向持佛般怛羅咒，前晝夜六時，是每時四句鐘，今云十二時，即每時兩句鐘。具云摩訶悉怛多般怛囉，譯云大白傘蓋，於第一七日每四小時誦咒一百八遍，繼於第二七日，發弘誓願，今於第三七日中，十二時辰，一向誦持，佛頂神咒，無有間斷。時無間，咒無限，精誠所感，至第七日，則十方如來，一時出現，於壇中鏡交光處，為行者摩頂，罪障即除，壇場得以成就。功不唐捐。</p>
<LNSP></LNSP>
<p class=VERSE>即於道場，修三摩地，能令如是末世修學，身心明淨，猶如琉璃。</p>
<LNSP></LNSP>
<p class=KEPAN>寅二懺後正修</p>
<LNSP></LNSP>
<p class=TEXT>文句云：「三七既畢，壇儀應輟，場地仍存，故即於此修三昧也。此三摩地，別則獨指耳根圓通，通則亦可隨修一種，須知前來戒律壇儀，二種助行，祇為此正修，若正修旨趣未明，則助行皆為虛設，可不慎哉。」可知設壇懺悔，不過是為修止觀之方便，而能於壇場中，專修止觀，才是成佛之真方便。故於設壇助行，誦咒治習，發願懺悔，蒙佛摩頂滅罪，道場成就之後，即於此道場中，專修耳門圓通，反聞工夫，心心在定，念念無間，不令一念落於塵境，如是慧心成就，煩惱伏斷，我法二執不起，故得身心明淨，猶如琉璃。此即初成定慧之境。</p>
<LNSP></LNSP>
<p class=VERSE>阿難，若此比丘，本受戒師，及同會中，十比丘等，其中有一不清淨者，如是道場，多不成就。</p>
<LNSP></LNSP>
<p class=KEPAN>丑二簡其不成</p>
<LNSP></LNSP>
<p class=TEXT>比丘即結壇誦咒之人，本受戒師，即得戒和尚，及同會中，十比丘等有二義：一是指行者求戒時不但戒和尚要持戒清淨，即同壇十師，亦要持戒清淨；否則其中若有一人，持戒不淨者，求戒之人，不得戒體，雖勤苦修行，其道揚多不成就。其次是共同入壇修道者，假設十人之中，有一人持戒不清淨，雖如法建壇，道場亦不能成就。文句云：「十比丘者，且約極多，不過十人言之。准餘行法，設無同志，寧可獨行，不必強足十人，致令不得清淨也。」據此，意屬後義。</p>
<LNSP></LNSP>
<p class=VERSE>從三七後，端坐安居，經一百日，有利根者，不起於座，得須陀洹；縱其身心，聖果未成，決定自知成佛不謬。</p>
<LNSP></LNSP>
<p class=KEPAN>丑三明其獲益</p>
<LNSP></LNSP>
<p class=TEXT>前云初七日禮佛，次七日發願，三七日誦咒無間。今云：從三七後，端坐安居，端坐，是四威儀之坐儀，其實行住坐臥，皆可修定。所謂坐亦禪，行亦禪，語默動靜體安然，今云端坐，經一百日，不起於座且是利根，方得須陀洹果，可見證聖，實在不易。而佛在世之時、聞法即證初果，或二、三果，甚至證阿羅漢者，時有所聞。吾人誠應發願，常得見佛聞法，世世值佛，常隨佛學。俾蒙佛力加被，以收事半功倍之效。</p>
<LNSP></LNSP>
<p class=TEXT>須陀洹譯云入流，已斷見惑，得人空，位在見道，初入聖人之流。自此以去，縱然身心之中，俱生細惑，一時難斷，未證無畏，聖果未成；但已然決定自知，成佛之事，絕非謬論，即證同圓教初信，一信永信，不復再疑。</p>
<LNSP></LNSP>
<p class=VERSE>汝問道場，建立如是。</p>
<LNSP></LNSP>
<p class=KEPAN>癸二總結</p>
<LNSP></LNSP>
<p class=TEXT>此總結答。佛云：汝阿難前問，云何結界，建立道場，合佛世尊，清淨軌則。我已詳細開示，結界建壇，以及正助二行，種種方法，如上所說便是。</p>
<LNSP></LNSP>
<p class=VERSE>阿難頂禮佛足，而白佛言：自我出家，恃佛憍愛，求多聞故，未證無為。遭彼梵天，邪術所禁，心雖明了，力不自由；賴遇文殊，令我解脫。雖蒙如來，佛頂神咒，冥獲其力，尚未親聞。</p>
<LNSP></LNSP>
<p class=KEPAN>辛二重宣佛頂神咒分三。壬初阿難述請</p>
<LNSP></LNSP>
<p class=TEXT>佛行等慈，實在無分彼此，不過阿難以為佛之慈悲，對己特別愛憐而已。阿難一向務求多聞，未肯真修，位居凡夫，道力微薄，致遭彼梵天邪術所禁；當時心中雖然明了，已墮婬室，因未全道力，為彼咒術拘禁，不得自由。幸賴佛頂放光，化佛說咒，並敕文殊將咒往護，令我阿難得解脫摩登伽難，歸來佛所。但當時文殊密誦，而我冥獲佛頂神咒之力加被而已，尚未能親自聽聞，真言密語。</p>
<LNSP></LNSP>
<p class=VERSE>惟願大慈，重為宣說，悲救此會，諸修行輩，末及當來，在輪迴者，承佛密音，身意解脫，於時會中，一切大眾，普皆作禮，佇聞如來，秘密章句。</p>
<LNSP></LNSP>
<p class=TEXT>此請佛重說神咒。阿難是持法之人，若不親聞，則將來無由結集，流通後世，以利今後；為此，阿難請佛垂大慈悲，重為宣說神咒。一為救拔當時在會諸修行輩，此輩三乘，大多難進易退，均須咒力加持救拔；其次為末法當來眾生，若然阿難親聞，結集流傳，末法眾生，亦得承受，佛之密咒音聲，身意俱得解脫。於時以下，是結集經者，敘述當時法會大眾，普皆作禮，佇待聞佛，秘密神咒，微妙章句。</p>
<LNSP></LNSP>
<p class=VERSE>爾時世尊，從肉髻中，涌百日光，光中涌出，千葉寶蓮，有化如來，坐寶華中，頂放十道，百寶光明；一一光明，皆遍示現，十恒河沙，金剛密跡，擎山持杵，遍虛空界。大眾仰觀，畏愛兼抱，求佛哀佑，一心聽佛，無見頂相，放光如來，宣說神咒。</p>
<LNSP></LNSP>
<p class=KEPAN>壬二如來正說分二。癸初現化佛說咒分二。子初現化表法</p>
<LNSP></LNSP>
<p class=TEXT>爾時，即阿難重請宣說神咒之時。肉髻，即無見頂相，無上依經云：「佛有頂骨涌起，自然成髻，其色紅赤，在青螺紺髮中。」此表如來藏法身理體。百寶光，表百界智光；以四聖六凡，十法界中，各各具十法界，謂之百界。千葉寶蓮，表千如因果。以百界各具：如是相，如是性，如是體，如是力，如是作，如是因，如是緣，如是果，如是報，如是本末究竟等，謂之千如。光中涌出，千葉寶蓮；表依妙智，而發妙因。有化如來，坐寶華中；表千如因果，是佛所證。頂放十道，百寶光明；表十法界眾生，本具佛性頂法中，各具十法界。一一光明，皆遍示現十恒河沙；表百界千如，一一法中，皆具本有智光，而此本具智光，無不清淨本然，周遍法界。法界雖多，不出乎十法界，故曰皆遍示現，十恒河沙。梵語散脂，譯密主；具名、行、智、理、四密為護法主；內秘菩薩行，外現金剛神，故曰密跡。此金剛神密跡，擎山以制外道，持杵以降魔怨；表本有智光，堅如金剛，能破十界恒沙煩惱，能顯十界恒沙妙用，故曰遍虛空界。</p>
<LNSP></LNSP>
<p class=TEXT>法會大眾，見佛從肉髻頂相放光，光中涌出千葉寶蓮，寶蓮華中，有佛化生。化佛之頂，又放十道百寶光明，一一光明，皆遍示現，恒河沙數之金剛密跡，擎山持杵，遍虛空界，事出希有，唯有仰觀。以其具威折慈攝，故既畏其威，復愛其德。畏愛之心，未能去懷，故曰畏愛兼抱。唯有求佛慈悲，哀佑護憐，一心欲聽，佛無見頂相，放光如來，宣說神咒。佛頂說咒；表無為心佛，不假修證之密體。宣說無上神咒；是表不可思議之密用。放光化佛，化佛說咒，是表無礙清淨之密相。又佛從頂放光，光中涌出寶蓮，表真因不離果覺；華中化佛，還坐華中，表果覺不離因心。華從佛頂出，表因該果海；化佛坐華，表果徹因源。</p>
<LNSP></LNSP>
<p class=KEPAN>（第一會）</p>
<LNSP></LNSP>
<p class=TEXT>南無薩怛他蘇伽多耶阿羅訶帝三藐三菩陀寫１薩怛他佛陀俱胝瑟尼釤２南無薩婆勃陀勃地薩哆鞞弊３南無薩多南三藐三菩陀俱知喃４娑舍羅婆迦僧伽喃５南無盧雞阿羅漢哆喃６南無蘇盧多波那喃７南無娑羯唎陀伽彌喃８南無盧雞三藐伽哆喃９三藐伽婆羅底波多那喃１０南無提婆離瑟赦１１南無悉陀耶毗地耶陀羅離瑟赧１２舍波奴揭羅訶裟訶娑羅摩他喃１３南無跋羅訶摩泥１４南無因陀羅耶１５南無婆伽婆帝１６盧陀羅耶１７烏摩般帝１８娑醯夜耶１９南無婆伽婆帝２０那羅野拏耶２１槃遮摩訶三慕陀羅２２南無悉羯唎多耶２３南無婆伽婆帝２４摩訶迦羅耶２５地唎般剌那伽羅２６毗陀羅波拏迦羅耶２７阿地目帝２８尸摩舍那泥婆悉泥２９摩怛唎伽拏３０南無悉羯唎多耶３１南無婆伽婆帝３２多他伽跢俱羅耶３３南無般頭摩俱羅耶３４南無跋闍羅俱羅耶３５南無摩尼俱羅耶３６南無伽闍俱羅耶３７南無婆伽婆帝３８帝唎茶輸羅西那３９波羅訶羅孥羅闍耶４０跢他伽多耶４１南無婆伽婆帝４２南無阿彌多婆耶４３哆他伽多耶４４阿羅訶帝４５三藐三菩陀耶４６南無婆伽婆帝４７阿芻鞞耶４８跢他伽多耶４９阿羅訶帝５０三藐三菩陀耶５１南無婆伽婆帝５２鞞沙闍耶俱盧吠柱唎耶５３般羅婆羅闍耶５４跢他伽多耶５５南無婆伽婆帝５６三補師毖多５７薩憐捺羅剌闍耶５８跢他伽多耶５９阿羅訶帝６０三藐三菩陀耶６１南無婆伽婆帝６２捨雞野母那曳６３跢他伽多耶６４阿羅訶帝６５三藐三菩陀耶６６南無婆伽婆帝６７剌怛那雞都羅闍耶６８跢他伽多那６９阿羅訶帝７０三藐三菩陀耶７１帝瓢南無薩羯唎多７２翳曇婆伽婆多７３薩怛他伽都瑟尼釤７４薩怛多般怛藍７５南無阿婆羅視耽７６般羅帝揚岐羅７７薩羅婆部多揭羅訶７８尼揭羅訶羯迦羅訶尼７９跋羅毖地耶叱陀你８０阿迦羅密唎柱８１般唎怛羅耶佇揭唎８２薩羅婆槃陀那目叉尼８３薩羅婆突瑟吒８４突悉乏般那你伐羅尼８５赭都羅失帝南８６羯羅訶娑訶薩羅若闍８７毗多崩娑那羯唎８８阿瑟吒冰捨帝南８９那叉剎怛羅若闍９０波羅薩陀那羯唎９１阿瑟吒南９２摩訶揭羅訶若闍９３毗多崩薩那羯唎９４薩婆捨都盧你婆羅若闍９５呼藍突悉乏難遮那捨尼９６毖沙捨悉怛囉９７阿吉尼烏陀迦羅若闍９８阿般羅視多具羅９９摩訶般羅戰持１００摩訶疊多１０１摩訶帝闍１０２摩訶稅多闍婆羅１０３摩訶跋羅槃陀羅婆悉你１０４阿唎耶多羅１０５毗唎俱知１０６誓婆毗闍耶１０７跋闍羅摩禮底１０８毗捨盧多１０９勃騰罔迦１１０跋闍羅制喝那阿遮１１１摩羅制婆般羅質多１１２跋闍羅擅持１１３毗捨羅遮１１４扇多捨鞞提婆補視多１１５蘇摩盧波１１６摩訶稅多１１７阿唎耶多羅１１８摩訶婆羅阿般羅１１９跋闍羅商揭羅制婆１２０跋闍羅俱摩唎１２１俱藍陀唎１２２跋闍羅喝薩多遮１２３毗地耶乾遮那摩唎迦啒蘇母１２４婆羯羅哆那１２５鞞盧遮那俱唎耶１２６夜羅菟瑟尼釤１２７毗折藍婆摩尼遮１２８跋闍羅迦那迦波羅婆爐闍那１２９跋闍羅頓稚遮１３０稅多遮迦摩羅１３１剎奢尸波羅婆１３２翳帝夷帝１３３母陀羅羯拏１３４娑鞞羅懺１３５掘梵都１３６印兔那麼麼寫１３７</p>
<LNSP></LNSP>
<p class=KEPAN>（第二會）</p>
<LNSP></LNSP>
<p class=TEXT>烏[合牛]１３８唎瑟揭拏１３９般剌捨悉多１４０薩怛他伽都瑟尼釤１４１虎[合牛]１４２都盧雍１４３瞻婆那１４４虎[合牛]１４５都盧雍１４６悉耽婆那１４７虎[合牛]１４８都盧雍１４９波羅瑟地耶三般叉拏羯羅１５０虎[合牛]１５１都盧雍１５２薩婆藥叉喝羅剎娑１５３揭羅訶若闍１５４毗騰崩薩那羯羅１５５虎[合牛]１５６都盧雍１５７者都羅尸底南１５８揭羅訶娑訶薩羅南１５９毗騰崩薩那羅１６０虎[合牛]１６１都盧雍１６２羅叉１６３婆伽梵１６４薩怛他伽都瑟尼釤１６５波羅點闍吉唎１６６摩訶娑訶薩羅１６７勃樹娑訶薩羅室唎沙１６８俱知娑訶薩泥帝隸１６９阿弊提視婆唎多１７０吒吒嚶迦１７１摩訶跋闍盧陀羅１７２帝唎菩婆那１７３曼茶羅１７４烏[合牛]１７５娑悉帝薄婆都１７６麼麼１７７印兔那麼麼寫１７８</p>
<LNSP></LNSP>
<p class=KEPAN>（第三會）</p>
<LNSP></LNSP>
<p class=TEXT>羅闍婆夜１７９主羅跋夜１８０阿祇尼婆夜１８１烏陀迦婆夜１８２毗沙婆夜１８３捨薩多羅婆夜１８４婆羅斫羯羅婆夜１８５突瑟叉婆夜１８６阿捨你婆夜１８７阿迦羅密唎柱婆夜１８８陀羅尼部彌劍波伽波陀婆夜１８９烏羅迦婆多婆夜１９０剌闍壇茶婆夜１９１那伽婆夜１９２毗條怛婆夜１９３蘇波羅拏婆夜１９４藥叉揭羅訶１９５羅叉私揭羅訶１９６畢唎多揭羅訶１９７毗捨遮揭羅訶１９８部多揭羅訶１９９鳩槃茶揭羅訶２００補丹那揭羅訶２０１迦吒補丹那揭羅訶２０２悉乾度揭羅訶２０３阿播悉摩羅揭羅訶２０４烏檀摩陀揭羅訶２０５車夜揭羅訶２０６醯唎婆帝揭羅訶２０７社多訶唎南２０８揭婆訶唎南２０９嚧地羅訶唎南２１０忙娑訶唎南２１１謎陀訶唎南２１２摩闍訶唎南２１３闍多訶唎女２１４視比多訶唎南２１５毗多訶唎南２１６婆多訶唎南２１７阿輸遮訶唎女２１８質多訶唎女２１９帝釤薩鞞釤２２０薩婆揭羅訶南２２１毗陀耶闍瞋陀夜彌２２２雞羅夜彌２２３波唎跋羅者迦訖唎擔２２４毗陀夜闍瞋陀夜彌２２５雞羅夜彌２２６茶演尼訖唎擔２２７毗陀夜闍瞋陀夜彌２２８雞羅夜彌２２９摩訶般輸般怛夜２３０盧陀羅訖唎擔２３１毗陀夜闍瞋陀夜彌２３２雞羅夜彌２３３那羅夜拏訖唎擔２３４毗陀夜闍瞋陀夜彌２３５雞羅夜彌２３６怛埵伽盧茶西訖唎擔２３７毗陀夜闍瞋陀夜彌２３８雞羅夜彌２３９摩訶迦羅摩怛唎伽拏訖唎擔２４０毗陀夜闍瞋陀夜彌２４１雞羅夜彌２４２迦波唎迦訖唎擔２４３毗陀夜闍瞋陀夜彌２４４雞羅夜彌２４５闍夜羯羅摩度羯羅２４６薩婆羅他娑達那訖唎擔２４７毗陀夜闍瞋陀夜彌２４８溪羅夜彌２４９赭咄羅婆耆你訖唎擔２５０毗陀夜闍瞋陀夜彌２５１雞羅夜彌２５２毗唎羊訖唎知２５３難陀雞沙羅伽拏般帝２５４索醯夜訖唎擔２５５毗陀夜闍瞋陀夜彌２５６雞羅夜彌２５７那揭那捨羅婆拏訖唎擔２５８毗陀夜闍瞋陀夜彌２５９雞羅夜彌２６０阿羅漢訖唎擔毗陀夜闍瞋陀夜彌２６１雞羅夜彌２６２毗多羅伽訖唎擔２６３毗陀夜闍瞋陀夜彌２６４雞羅夜彌跋闍羅波你２６５具醯夜具醯夜２６６迦地般帝訖唎擔２６７毗陀夜闍瞋陀夜彌２６８雞羅夜彌２６９羅叉罔２７０婆伽梵２７１印兔那麼麼寫２７２</p>
<LNSP></LNSP>
<p class=KEPAN>（第四會）</p>
<LNSP></LNSP>
<p class=TEXT>婆伽梵２７３薩怛多般怛羅２７４南無粹都帝２７５阿悉多那羅剌迦２７６波羅婆悉普吒２７７毗迦薩怛多缽帝唎２７８什佛羅什佛羅２７９陀羅陀羅２８０頻陀羅頻陀羅瞋陀瞋陀２８１虎[合牛]２８２虎[合牛]２８３泮吒２８４泮吒泮吒泮吒泮吒２８５娑訶２８６醯醯泮２８７阿牟迦耶泮２８８阿波羅提訶多泮２８９婆羅波羅陀泮２９０阿素羅毗陀羅波迦泮２９１薩婆提鞞弊泮２９２薩婆那伽弊泮２９３薩婆藥叉弊泮２９４薩婆乾闥婆弊泮２９５薩婆補丹那弊泮２９６迦吒補丹那弊泮２９７薩婆突狼枳帝弊泮２９８薩婆突澀比犁訖瑟帝弊泮２９９薩婆什婆利弊泮３００薩婆阿播悉摩唎弊泮３０１薩婆捨羅婆拏弊泮３０２薩婆地帝雞弊泮３０３薩婆怛摩陀繼弊泮３０４薩婆毗陀耶羅誓遮犁弊泮３０５闍夜羯羅摩度羯羅３０６薩婆羅他娑陀雞弊泮３０７毗地夜遮唎弊泮３０８者都羅縛耆你弊泮３０９跋闍羅俱摩唎３１０毗陀夜羅誓弊泮３１１摩訶波羅丁羊乂耆唎弊泮３１２跋闍羅商羯羅夜３１３波羅丈耆羅闍耶泮３１４摩訶迦羅夜３１５摩訶末怛唎迦拏３１６南無娑羯唎多夜泮３１７毖瑟孥婢曳泮３１８勃羅訶牟尼曳泮３１９阿耆尼曳泮３２０摩訶羯唎曳泮３２１羯羅檀遲曳泮３２２蔑怛唎曳泮３２３嘮怛唎曳泮３２４遮文茶曳泮３２５羯邏羅怛唎曳泮３２６迦般唎曳泮３２７阿地目質多迦尸摩舍那３２８婆私你曳泮３２９演吉質３３０薩埵婆寫３３１麼麼印兔那麼麼寫３３２</p>
<LNSP></LNSP>
<p class=KEPAN>（第五會）</p>
<LNSP></LNSP>
<p class=TEXT>突瑟吒質多３３３阿末怛唎質多３３４烏闍訶羅３３５伽婆訶羅３３６盧地羅訶羅３３７婆娑訶羅３３８摩闍訶羅３３９闍多訶羅３４０視毖多訶羅３４１跋略夜訶羅３４２乾陀訶羅３４３布史波訶羅３４４頗羅訶羅３４５婆寫訶羅３４６般波質多３４７突瑟吒質多３４８嘮陀羅質多３４９藥叉揭羅訶３５０羅剎娑揭羅訶３５１閉隸多揭羅訶３５２毗捨遮揭羅訶３５３部多揭羅訶３５４鳩槃茶揭羅訶３５５悉乾陀揭羅訶３５６烏怛摩陀揭羅訶３５７車夜揭羅訶３５８阿播薩摩羅揭羅訶３５９宅祛革茶耆尼揭羅訶３６０唎佛帝揭羅訶３６１闍彌迦揭羅訶３６２捨俱尼揭羅訶３６３姥陀羅難地迦揭羅訶３６４阿藍婆揭羅訶３６５乾度波尼揭羅訶３６６什伐羅堙迦醯迦３６７墜帝藥迦３６８怛隸帝藥迦３６９者突托迦３７０尼提什伐羅毖釤摩什伐羅３７１薄底迦３７２鼻底迦３７３室隸瑟密迦３７４娑你般帝迦３７５薩婆什伐羅３７６室嚧吉帝３７７末陀鞞達盧制劍３７８阿綺盧鉗３７９目怯嚧鉗３８０羯唎突嚧鉗３８１揭羅訶揭藍３８２羯拏輸藍３８３憚多輸藍３８４迄唎夜輸藍３８５末麼輸藍３８６跋唎室婆輸藍３８７毖栗瑟吒輸藍３８８烏陀羅輸藍３８９羯知輸藍３９０跋悉帝輸藍３９１鄔盧輸藍３９２常伽輸藍３９３喝悉多輸藍３９４跋陀輸藍３９５娑房盎伽般羅丈伽輸藍３９６部多毖哆茶３９７茶耆尼什婆羅３９８陀突盧迦建咄盧吉知婆路多毗３９９薩般嚧訶凌伽４００輸沙怛羅娑那羯羅４０１毗沙喻迦４０２阿耆尼烏陀迦４０３末羅鞞羅建哆羅４０４阿迦羅密唎咄怛斂部迦４０５地栗刺吒４０６毖唎瑟質迦４０７薩婆那俱羅４０８肆引伽弊揭羅唎藥叉怛羅芻４０９末羅視吠帝釤娑鞞釤４１０悉怛多缽怛羅４１１摩訶跋闍盧瑟尼釤４１２摩訶般賴丈耆藍４１３夜波突陀捨喻闍那４１４辮怛隸拏４１５毗陀耶槃曇迦盧彌４１６帝殊槃曇迦嚧彌４１７般羅毗陀槃曇迦盧彌４１８哆侄他４１９唵４２０阿那隸４２１毗捨提４２２鞞羅跋闍羅陀唎４２３槃陀槃陀你４２４跋闍羅謗尼泮４２５虎[合牛]都嚧甕泮４２６莎婆訶４２７</p>
<LNSP></LNSP>
<p class=KEPAN>子二正說神咒</p>
<LNSP></LNSP>
<p class=TEXT>此咒簡稱「楞嚴咒」，具云「摩訶薩怛多般怛羅無上神咒」，摩訶譯大，謂如來藏體遍十方，即體大；薩怛多譯白，謂藏心離諸染淨，是相大；般怛囉譯傘蓋，謂藏心能蔭萬物，是用大。本咒所詮藏心，具足體相用三大，謂之「大白傘蓋」。此咒功用威靈莫測，感應難思，曰無上神咒。</p>
<LNSP></LNSP>
<p class=TEXT>古之譯者，皆遵四例五不翻，所謂四例：一音字俱翻，如諸經文；二音字俱不翻，如梵文經本；三翻音不翻字，如卍字等；四翻字不翻音，如諸咒語。所謂五不翻：一謂秘密故，如諸神咒；二謂多含故，如薄伽梵具六義，阿羅漢具三義等；三本土無故，如閻浮樹，惡叉聚等；四順古故，如阿耨多羅三藐三菩提；五尊重故，如般若。今此咒於四例中是「翻字不翻音」，於五不翻中，是「秘密故不翻」。然各家所解不翻之義互異，海公綜合各家之要，共有八義：</p>
<LNSP></LNSP>
<p class=TEXT>一、咒為諸佛密語：唯佛與佛乃能知之，凡情豈能了解，縱譯華語，亦不知其義。如古國王，索先陀婆一語，具水、鹽、器、馬四實。唯智臣知之，佛密語亦然，一語具眾德，能滅罪生福，唯佛及大菩薩能知。</p>
<LNSP></LNSP>
<p class=TEXT>二、咒詮諸佛心印：一切神咒，莫不詮佛心印，如王寶璽，大臣見之，悉皆敬禮；咒能出生聖果，人天三乘，見持咒者，無不恭敬。</p>
<LNSP></LNSP>
<p class=TEXT>三、咒能總持一切法：咒以少字攝多義，受持讀誦者，能遮惡滅罪，降魔消障，斷惑入理。</p>
<LNSP></LNSP>
<p class=TEXT>四、咒為諸佛菩薩聖號：及諸鬼神王名，能持咒者，即持諸佛菩薩聖號，及呼諸鬼神王帥之名，天寵八部聞之，悉皆恭敬。</p>
<LNSP></LNSP>
<p class=TEXT>五、咒具慈悲威德神力：持咒者當獲諸聖慈悲攝受威德加被，滅罪生福速登聖位。</p>
<LNSP></LNSP>
<p class=TEXT>六、咒為密語遮惡：一心持咒，內障不起，外患不侵，當除魔業。如昔有窮人，遠奔他國，訛稱王子。國王以公主妻之，食時每多瞋難；公主欲知其故，往訪彼國商人。商人知彼詐稱王子，但有關國體，未便直說，遂以其國語，作偈授公主，謂當王子瞋時，即笑念偈曰：「無親往他國，欺誑一切人；粗食是常食，何勞復作瞋？」並要公主但學音，勿解義。後詐王子聞之，恐彼事露，從此不敢再瞋，神咒之功亦然，持之自可降伏魔怨，滅惡生善。</p>
<LNSP></LNSP>
<p class=TEXT>七、咒為諸佛因中咒願：佛因中修菩薩道時，無不咒願眾生，離苦得樂。如世人尚可咒願吉凶，隨願成就。況諸佛因中慈悲誠實之誓願，故眾生持之，必滿所願。</p>
<LNSP></LNSP>
<p class=TEXT>八、咒為諸佛密令：如軍中密號，唱號相應，無所訶問；若不相應，即執法治罪。眾生持咒，如持佛密令，諸天鬼神，知是佛子，不敢為難。</p>
<LNSP></LNSP>
<p class=TEXT>諸佛設教，若顯若密，皆隨機宜，顯如處方，密如授藥。目的是一，功效無二。故佛頂文句云：「此一心咒，凡有五會，共四百二十七句，二千六百二十字，即是密詮。大佛頂法，與前顯說，力用是均，自有眾生，應以顯說而得歡喜，生善滅惡入理者；自有眾生，應以密說，而得歡喜生善滅惡入理者。所以若顯若密，皆是四悉因緣故說也。」所謂四悉，即四悉檀：一世界悉檀歡喜益，如咒中諸佛菩薩聖號，聞者歡喜，又咒中諸鬼神王名，部落聞之，不敢為非，故曰生歡喜益。二為人悉檀生信益，咒為諸佛密令，如軍中密號，唱之誦之令人生信，故曰生信益。三對治悉檀滅惡益；謂咒中密語遮惡，令人誦之破惡生善，故曰滅惡益。四第一義悉檀入理益，咒為佛密語，總一切法，持第一義，能令誦者，得入理益。</p>
<LNSP></LNSP>
<p class=TEXT>此咒具云「佛頂光明摩訶薩怛多般怛羅無上神咒」，簡稱「楞嚴咒」。共四百二十七句，二千六百二十字，分五會。</p>
<LNSP></LNSP>
<p class=KEPAN>一、毗盧真法界會</p>
<LNSP></LNSP>
<p class=TEXT>密開十二：</p>
<LNSP></LNSP>
<p class=TEXT>（1）三寶三乘：初三句是皈依三寶。南無譯皈命，薩怛他譯一切，蘇伽多耶，譯如來，阿羅訶帝，譯應供，三藐三菩陀，譯正遍知覺，寫，譯盡。意謂皈命盡虛空，遍法界，一切如來應供正遍知覺，即皈依佛寶。佛陀譯覺者，俱知譯百億，室尼釤譯頂。意謂皈命一切諸佛無比最勝頂法，即皈依法寶。南無薩婆即皈命一切，勃陀即佛陀，勃地即菩提，薩哆即菩薩，譯大道心眾生，鞞弊，即毗尼，或毗耶，譯善治、或最勝。謂菩薩發心勤求佛果菩提，於五乘中為最勝者，此即皈依大乘菩薩，亦即皈依僧寶。第四句是普禮一切聖眾。南無薩多南，譯大勇猛，或第一士，即上乘菩薩。三藐三菩陀，譯正遍知，俱知南譯百億。即皈命百億佛菩薩。第五句敬禮大辟支佛，娑舍囉譯獨來往，即獨覺，婆迦譯緣覺，僧伽譯眾，喃譯上首。謂僻支佛是無學眾中之上首。第六至第十句，是皈命敬禮四果聖人，一切小乘僧眾。盧雞譯世間，謂阿羅漢是應受世間人天供養者，即四果聖人。蘇盧多，譯入，謂入聖人法流，波那譯逆，謂逆凡夫六塵之流，即初果聖人。娑羯譯一，唎陀譯往，伽彌譯來；謂一往天上，一來人間，即二果聖人。盧雞譯世間，三藐譯正等，伽跢譯不還；謂於欲界世間，證不還來，即三果聖人。伽婆囉，譯到彼岸，底波譯天，多那，譯不來，即四果聖人；意謂依真如法牲，不來五那含天，還來無餘涅槃岸，總括小乘一切賢聖僧。</p>
<LNSP></LNSP>
<p class=TEXT>（2）三界梵釋：十一至十三句，敬禮諸天仙眾。提婆譯天，離瑟赧譯色，悉陀耶，即兜率陀，譯知足天。毗地耶，即四天王天。陀囉即化樂天，離瑟赧，謂兼色界廣果天，舍波奴譯他化自在天。揭囉訶，譯眾生，即總攝諸天眷屬眾。娑訶娑囉，譯大千世界，摩他喃譯人；謂統括三千界中，一切天仙人等，若聖若凡，莫不皈禮。十四至十五二句，是皈命大梵天眾及帝釋天王。跋囉訶摩尼，譯離欲或淨行，因陀囉那，即釋提桓因，譯能天主。因此等諸天，梵王帝釋，皆菩薩示現，統領天眾，教化世間；令諸眾生，止惡行善。密跡經：佛記螺髻梵王，將來成佛，號清淨光明如來。瓔珞經：佛記帝釋，當成正覺，名無著尊。既是現在菩薩，未來之佛，故應皈命敬禮。</p>
<LNSP></LNSP>
<p class=TEXT>（3）五大諸天：自南無婆伽婆帝第十六句，至二十三句，是自在天眾，及諸天眷屬，一切神祇。婆伽婆帝，亦名薄伽梵。佛地論云：具自在，熾盛，端嚴，名稱，吉祥，尊貴等六義。大智度論謂，具有道德，巧別法，得名聲，破三毒等四義。密部咒儀則譯為聖尊。顯佛為三世間大聖，十法界至尊。嚧陀囉耶，謂地天神；烏摩般帝，謂風天神；娑醯夜耶，謂火天神；那羅野，謂水天神；拏那，謂空天神。大悲空智經云：「地天毗盧佛現，風天成就佛現，火天彌陀佛現，水天阿閦佛現，空天寶生佛現。」槃遮摩訶三慕陀羅，譯歌頌大會，為歌樂天神名。南無悉羯唎多耶，譯皈命禮拜，謂諸天神，皆佛菩薩親身，皆應皈命頂禮。</p>
<LNSP></LNSP>
<p class=TEXT>自廿四至卅一句，是敬禮大梵天眾，暨天將天曹，天兵天男女等。摩訶迦囉耶，譯大作者，即大梵天王，能作娑婆界主。或謂是大悲光佛所現。地唎般剌那，譯無量光天，或謂燃燈佛所現。伽囉毗陀囉，譯五兄弟天，即五種大功德光明雲天，謂無憂佛所現。波拏迦囉耶，譯極障礙，即色界天頂，摩醯首羅天眾。阿地目帝，譯善思惟，三十三天中，威德輪天，及色界天中善見天等，或謂降伏眾魔王佛，及善意佛所現。尸摩舍那泥，譯火頂，即尸棄大梵，寶火佛現。婆悉泥譯勝軍，是外道無想天等，為鬥戰勝佛所現。摩怛唎伽拏，譯云童，即仞利天眾，是摩耶菩薩示現。南無悉羯唎多耶，譯頂禮，如是天眾，或權或實，皆當皈命投禮。</p>
<LNSP></LNSP>
<p class=TEXT>（4）五部種族：自卅二至三七句是敬禮五部聖眾。南無婆伽婆帝，譯聖尊，貫下五部。多他伽跢譯如來，即佛部，中央毗盧遮那佛為主。俱囉耶譯種族眾，即三十七聖，皆從毗盧遮那佛心中流出。般頭摩俱羅耶，即蓮花部；西方阿彌陀佛為主，觀音大勢至等菩薩為種族眾。跋闍囉俱囉耶，謂金剛部；東方阿閦佛為主，金剛手波羅蜜菩薩等為種族眾。摩尼俱囉耶，是寶部；南方寶生佛為主，虛空藏，寶波羅蜜等菩薩為種族眾。伽闍俱囉耶，譯作法、辦事，是羯磨部；北方成就佛為主，地藏業波羅蜜等菩薩為種族眾。皆五部種族中聖人名。</p>
<LNSP></LNSP>
<p class=TEXT>（5）七方諸佛：自三八至七一句，是皈命敬禮，七方諸佛。帝唎茶，譯威德；輸羅西那，譯破魔軍；波囉，譯自在；訶囉譯師子，拏囉，譯能持；闍耶，譯最勝。哆他伽多耶，是總結佛現。阿彌多婆耶，是西方極樂世界阿彌陀佛，譯無量光壽，謂佛光、壽、相好、依正、淨嚴、羅漢，及菩薩皆無量故。阿芻鞞耶，譯不動，是東方歡喜國阿閦歡喜光佛。鞞沙闍耶，譯藥，俱盧譯師，吠柱唎耶，譯青色寶；般羅婆譯光，羅闍耶譯王。即東方淨琉璃世界，藥師琉璃光王佛。三補師，譯普遍一切，毖多譯光勝，即普光佛，一切勝佛。薩憐捺囉，即娑羅樹，譯堅固，剌闍譯王，皆上方佛名，出自彌陀經。舍雞野，譯直林，或栴檀，母那曳，譯離垢，即無垢佛，離垢佛，栴檀德佛等。剌怛那，譯寶，雞都譯幢，囉闍譯王，即寶幢王佛，或寶積佛、寶勝佛等。皆六方諸佛名。</p>
<LNSP></LNSP>
<p class=TEXT>（6）五部咒心：自七二至八六句，是皈命頂禮，最上三寶；一切三乘內上首種性，人天乘中，上首種性。帝瓢譯光明遍照，即最上三寶。佛是毗盧遮那，法謂灌頂部，僧名金剛上師。薩羯唎多，意謂一心皈命往來親覲，翳曇，譯無比法，婆伽婆多即一乘佛法。意謂一乘法寶是聖者所尊敬。伽都即伽陀，譯頌，十二部經之一，瑟尼釤譯頂，意謂此法，亦即以下佛頂心咒，是藏部之頂首。薩怛多，譯寶傘，般怛藍，譯華蓋，是中方毗盧佛頂心咒，為一切密咒中之心。阿婆囉視耽，譯無能勝，般囉帝，即波羅蜜多，楊岐囉譯螺，意謂吹此大法螺，能伏諸魔怨，無有能勝者，普令眾生，得到菩提彼岸。薩囉婆，譯一切，部多，譯大身，揭羅訶，譯種性，意謂此是大乘種性。尼譯領首，尼揭囉訶羯迦囉訶尼，意謂一切三乘內上首種性。跋囉，即般若，瑟地，即菩提果。意謂大乘僧寶常住，代佛行化，能令眾生，起般若觀智，而成佛果菩提。叱陀你，譯赤色如意珠。即觀音如意心咒名。阿迦囉，譯無上悲心，即大悲心咒，屬西方蓮花部，密唎柱譯堅固，百八金剛中之一名，即金剛心咒，屬東方部。般唎譯生，怛囉譯寶，是寶生佛名，即妙寶心咒，屬南方部。檸譯最上，揭唎，譯作法，或轉輪。即大輪心咒，北方成就佛部。薩囉婆譯一切，槃陀那，譯結界，或道場法界。目叉尼譯勝解脫。意謂以上諸心咒，及一切道場行法者，皆得解脫，一切生死苦縛。突悉吒，譯別見，突悉乏，譯煩惱，般那你譯智慧，伐囉尼，譯自在，此對染而成淨，意謂即妄即真。如圓覺經云：「智慧愚癡，通為般若，菩薩外道，同是菩提。」赭都囉，譯冤家，失帝南，譯解脫，意謂此五部心咒之一切法會道揚，皆令行者，轉染成淨，即妄即真，降伏怨害，解脫煩惱生死，自此超凡入聖。如圓覺經云：「一切煩惱畢竟解脫，一切障礙，即究竟覺。」</p>
<LNSP></LNSP>
<p class=TEXT>（7）折攝天神：自八七至九八句，是皈命禮敬，八萬四千護法金剛神眾。羯囉訶，是天神種族，娑訶即娑婆譯堪忍，薩囉證堅固，若闍譯普集。謂此娑婆大千界內；諸天護法神眾，皆來普集法會，引領善信，皈依三寶。毗多崩薩那羯唎，譯作法，或破平障難。意謂一切天神等眾，普能破怨，折伏魔眷，令皆欽伏。阿瑟吒冰，譯無量色光，舍帝南譯成就悉地妙首。那叉譯鉤鎮，或紫焰色，剎怛囉譯力士。謂金剛力士，放光解厄，以攝受眾生。波囉譯妙，或到彼岸，薩陀那，譯大勇猛。謂金剛薩埵，發大勇猛，到此岸以折伏眾生。阿瑟吒南，譯金剛手拳，摩訶羯囉訶若闍，譯大乘種性。謂以大乘金剛手而引進之，是攝受門；毗多崩薩那羯唎，謂金剛神，將以種種訶責，而降伏之，是折伏門。薩婆譯一初，舍都盧譯妙喜，你婆羅譯首主，若囉，譯引首。謂金剛上首菩薩，以攝折二門，引領眾生，皈依三寶；治諸怨害病難，令生善喜。呼藍，譯敬受，或作法，突悉乏，譯喜王。難遮那舍尼，譯除生老病死，水神名，能除水毒。毖沙舍，譯虛空，空神名，又譯沙藥，能除時氣病。悉怛囉，譯堅持，火神名，能治地大增損病，亦心咒名，咒藥能除百病。阿吉尼，水神名，能除水毒病。烏陀迦囉，風神名，能除風癱病。若闍譯引首，總謂諸金剛神王，作諸法藥，除滅眾生一切毒病，令得樂果。</p>
<LNSP></LNSP>
<p class=TEXT>（8）圓通諸聖：自九九至一○七句是皈命頂禮，圓通章中諸聖。阿般囉視多，即阿逸多，譯無能勝，具囉譯聖眾；即彌勒菩薩，大勢至菩薩，香嚴童子等。般囉譯光，戰持譯月，摩訶譯大道心，即月光菩薩等。疊多譯光，即烏芻瑟摩火頭金剛。帝闍譯虛空，即虛空藏菩薩。稅多譯白，闍婆羅，譯觀光自在，即白衣觀音菩薩。跋謂跋陀婆羅菩薩，譯善守或賢護。跋囉即普賢菩薩，槃陀即周梨槃特迦尊者，婆悉你，即波斯匿王，譯勝軍，仁王經：謂月光過去龍光王佛法中，為四地菩薩。訶唎耶譯聖者，多羅譯持地，即持地菩薩。毗唎俱知，即毗琉璃，前云：吠柱利耶，即琉璃光法王子。誓婆，譯固活，醫師名，前云鞞沙闍耶，譯藥，即藥王、藥上二菩薩。</p>
<LNSP></LNSP>
<p class=TEXT>（9）五部法將：自一○八至一一六句，是皈命金剛界護五部法之金剛神眾。跋闍囉，金剛藏王都名，摩禮底，譯不空事業，或極濟群生，是護羯磨部神名。毗舍嚧多，是毗盧遮那佛金剛界主。勃騰即佛陀，罔迦即世尊，二皆護佛部神名。制喝那，譯愍苦，阿遮譯除禪定垢，卻邪魔障，皆護金剛部神名。摩囉制婆，譯建大法幢，滿眾生願，或成就德相，斷滅障習，是護灌頂部金剛神名。般囉質多，譯無能勝，是護蓮花部，金剛神名。擅持，譯解脫，或無生；毗舍囉遮，譯降伏法；扇多譯見災，舍鞞提婆譯鉤或召，即鉤召法；補視多，譯教化開，即增益法；蘇麾嚧波，譯敬愛法；此皆大法門名。</p>
<LNSP></LNSP>
<p class=TEXT>（10）三宮天眾：自一一七至一一九句，是皈命日月星三宮天子。摩訶銳多，即白衣觀音；阿唎耶，譯聖者，多囉譯寶，即日宮天子。經云：日名寶光，月名寶意，日光天子觀音菩薩應世，月光天子，大勢至菩薩應世。故阿唎耶多羅，意雙通日月天子，又稅多阿唎耶但約觀音，多囉但約大勢至，婆囉譯光明，即星宮天子，虛空藏菩薩應世。阿般囉，譯無量光，是通於五星，九曜，二十八宿，八萬四千諸星眷屬等，三宮天子之上，皆冠以摩訶，顯皆大菩薩示現也。</p>
<LNSP></LNSP>
<p class=TEXT>（11）五壇界神：自一二○至一三四句是皈命五佛壇前，護法金剛神眾。跋闍囉，即金剛五界，商羯囉，譯善意，俱摩唎，譯金光童子，俱藍陀利，譯莊嚴法門，天母名。喝薩多遮，譯離系，毗地耶譯善語，乾遮那，譯精進，摩唎迦，譯力士，啒蘇母，譯月神，皆彌陀佛壇前，金剛神眾。察羯羅哆耶，譯除曲心，是成就佛壇前金剛神。鞞盧遮那，譯眾光或勇軍，是顯密遮那佛所現。俱唎耶，譯最上，夜囉菟，譯無量光淨。瑟尼釤，譯肉髻頂，皆毗盧佛壇前金剛神眾。毗折藍婆，譯離縛，摩尼遮，譯威伏行，是寶生佛壇前金剛神眾。迦那，譯無言說，或妙智教。迦波囉婆，譯妙轉，盧闍那，譯光明遍照。此皆守中方界神名。頓稚遮譯牙，稅多遮譯白，迦摩囉譯蓮花座，皆守護西方界神名。剎奢尸譯柱，波囉婆譯力，皆守護南方界神名。翳帝譯解脫，夷帝譯精勤，皆守護東方界神。母陀囉，譯印，或妙音成就，羯拏，譯作法，是守護北方界神。此皆金剛上師，毗盧佛心中流出，三十七聖，百億神王。亦金剛藏菩薩所化現，八萬四千徒眾眷屬，擁護佛法者。</p>
<LNSP></LNSP>
<p class=TEXT>（12）諸佛印成：自一三五至一三七句是諸佛印成。娑鞞囉，意謂身禮，口請，心求。懺謂懺悔，掘梵都即薄伽梵，佛世尊。印兔那譯印可，或明證。麼麼譯我，或我所作，寫譯盡，或竟。意謂三業懺悔，求佛印證，凡修此楞嚴壇法，如儀持咒者，皆能現證藏心，得入圓通，乃至圓滿菩提，歸無所得。</p>
<LNSP></LNSP>
<p class=KEPAN>二、釋尊應化會</p>
<LNSP></LNSP>
<p class=TEXT>密開為八：</p>
<LNSP></LNSP>
<p class=TEXT>（1）應作五部：自烏[合牛]一三八至一四一句，是釋尊應身，化作五部神眾。觀音咒經謂，烏[合牛]，當唵字。如意經謂，烏唵，作唵，虎[合牛]，作吽。唵，是毗盧佛字種；吽，是阿閦佛字種。般若理趣釋云：「唵字三身義，無見頂相義，本不生義，如來毫相功德義。」文殊品云：「唵者，覺悟義。」而諸咒部云：「唵，是引生義。」謂三身如來，五智佛母，能引生一切功德法門。今取如來三身，應作五部。五部即佛部：以毗盧佛為主；金剛部：以阿閦佛為主；寶部：以寶生佛為主；蓮花部，以彌陀佛為主；羯磨部：以成就佛為主。唎瑟，譯智光安住，揭拏譯虛空藏，是寶部法。般剌，即般若，六度中智度，是蓮花法部。捨悉多，即蘇悉帝，譯成就，謂善能成就一切願心，善能完滿一切事理法益，此羯磨成就法部。薩但他，譯諸佛，伽都瑟尼釤，譯無見頂相，此即佛頂首楞嚴咒，是佛部法。</p>
<LNSP></LNSP>
<p class=TEXT>（2）現證三寶：自一四二至一五○句，若約三身釋，虎[合牛]都嚧雍五字總合為一唵字，唵字含三義，謂婀、烏、莽，即法報化三身如來。一切佛法無不皆從此流出。若約五佛釋，虎即烏啞，是彌陀字種；[合牛]，即吽字，是阿閦佛字種；都是成就佛字種；嚧，是寶生佛宇種；雍是毗盧佛字種。今以虎等五字，冠於句首，意謂三部，五部，諸咒法，皆由此引領。三寶聖賢，無不由是出生。瞻婆譯金色，那譯無上。意謂法身周遍，毗盧遮那佛，即佛寶。悉耽婆那，譯成就吉祥，意謂悉怛多，般怛囉，秘密章句，能成就無上吉祥，是法寶。波囉，譯度無極，或到彼岸，瑟地耶，譯成就，三般叉譯解脫。意謂三明六通，三漏四流，無不證斷，無漏妙行，已圓滿成就，即僧寶。</p>
<LNSP></LNSP>
<p class=TEXT>（3）化二神王：自一五一至一五五句謂應化藥叉羅剎二王。薩婆譯一切，藥叉譯勇健鬼。喝即摩訶譯大，羅剎娑譯速疾鬼。揭囉訶，謂在地行，空行，天行等夜叉，羅剎眾眷屬。若闍，謂夜叉羅剎之父母子孫、兄弟軍將，大臣雜役等，差別無量。毗騰崩薩那羯囉，謂此二種神王，普能破怨除難，度去一切苦厄。</p>
<LNSP></LNSP>
<p class=TEXT>（4）跡示金剛將：自一五六至一六○謂應化金剛神將，者都囉，譯智慧多，又名勢帝惹睹，譯利劍，即金剛王寶劍。尸底喃譯箭，謂執堅固箭直入三摩地。又名尸師喃，譯妙吉祥，二皆金剛王名。揭囉訶，謂眷屬眾。娑訶薩囉南，謂盡此大千界之金剛神眾。毗騰崩薩那羅，謂屏除魔障，施以安寧。</p>
<LNSP></LNSP>
<p class=TEXT>（5）護佛頂法：自一六一至一六五句，謂金剛神王，天仙等眾，皆仗佛威德神力，各以折攝二行，擁護佛頂神咒。羅叉約攝受門，譯守護，約折伏，譯可畏。婆伽梵，薩怛他伽都瑟尼釤，謂諸佛一切大佛頂法，億萬金剛，皆以折攝二行守護之。</p>
<LNSP></LNSP>
<p class=TEXT>（6）力持三寶：自一六六至一七一句。波囉點，即般剌密諦，譯光音自在。闍吉唎，譯作禮，摩訶譯大千，娑訶薩羅譯能忍，娑婆世界之總稱。勃樹，即阿輸，譯無憂，室唎沙，譯妙首，俱知譯鉤，娑訶薩泥，同娑訶薩羅囉譯忍。帝隸譯威德，阿弊提視，譯無能勝，婆唎多，譯善讚，此皆金剛神名。吒吒，是字母譯離障，甖迦，譯眾法無礙。意謂顯密三藏，三五教乘，凡法身舍利，法光遍照之處，一切持戒金剛神等，無不頂力護持，普令障礙，摧碎無餘。</p>
<LNSP></LNSP>
<p class=TEXT>（7）加護壇場：自一七二至一七四句，摩訶跋闍嚧陀囉譯，譯大金剛，能守護持。帝唎同上，譯威德，或無能勝。菩婆那，即佛陀，譯覺者。曼茶囉，譯滿，或印證。意謂諸大護法，金剛神王，皆能守護，現證三昧之壇，神咒吉祥之界；令諸修行人，得入佛心咒，現證佛頂首楞嚴王大定。又諸佛得菩提道之場，及般若理趣之會，非大金剛王，頂力加護不可。故釋尊應化，諸大力金剛神王，以加護咒壇道場也。</p>
<LNSP></LNSP>
<p class=TEXT>（8）印令成就：自一七五至一七八句。烏[合牛]同前，覺悟或出生義。娑悉帝，即蘇悉提，謂一切悉地法，妙能成就，薄婆都譯圓滿，即婆伽婆帝，亦即佛世尊。麼麼是字母譯我所作法。印兔那，譯喜，即教示利喜，或印我誦持。意謂諸大金剛神王，仰仗佛世尊威力，率諸眷屬，擁護行者，令所作法，悉皆隨願圓滿，得以究竟成就。</p>
<LNSP></LNSP>
<p class=KEPAN>三、觀音合同會</p>
<LNSP></LNSP>
<p class=TEXT>密開為四：</p>
<LNSP></LNSP>
<p class=TEXT>（1）護法除難：自一七九至一九四句謂諸佛應身，所作金剛神王，及其部屬，皆護持佛法，以除眾難。如觀音之上同佛慈，下等生悲。羅闍，譯王，婆夜，譯最勝尊上。謂金剛部眾，為最尊勝王；以能拔苦利樂故。主囉跋夜，譯師或上師，是舍那佛部；故能除賊難寇難。阿祇尼，譯火，名義教王儀經云：「南方火天掌火，是白衣菩薩應作。」烏陀迦，譯風，教王儀經云：「北方風天，多羅菩薩應作。」毗沙，譯別枝，藥王名。即藥王神眾能除草木等毒藥。舍薩多囉，譯善利眾生，金剛神名，能除刀杖難。婆囉，譯作法，斫羯囉譯轉輪。謂金剛薩埵羯磨法輪，能除諸兵刀軍旅難。突瑟叉，譯拳手，或守護，謂此金剛神，能令眾生，不受貧乏凍餒之苦。阿舍你譯離有，空神名，能除空中雷電等恐怖。阿迦囉，譯最上念誦，亦金剛神名。密唎柱，譯喜，或愛，金甲神，仗此神王力，能令眾生消散大小諸橫。陀囉尼謂總持咒也，部彌劍譯地，即堅牢地神，發善願心，護佛神咒，隨持咒者，能令金銀砂石土毒，地大增損，應皆除滅。名義經云：「東方地天，乃帝釋也，是佛眼菩薩應作。」波伽波陀譯授記，能授最上金剛悉地故。烏囉迦，譯世間解，婆多譯大希有，亦金剛神名。謂此神持佛妙頌，無險不平。剌闍，諱寶光，檀茶譯杖；寶生佛座下，金剛神名，能治蛇毒。那伽譯水，或龍，水神名，得佛教部，能除毒龍，水災等患。教儀王經云：「西方水天，摩摩枳菩薩應作。」毗條怛，譯方廣，或善治調伏，律藏名，亦金剛戒神名。能治電雹雷難。蘇婆囉拏，譯妙蓮法，或善解放。金剛神名，能除惡禽害。</p>
<LNSP></LNSP>
<p class=TEXT>（2）度生男女鬼神：自一九五至二○七句，是守魂，守宮，守殺，守形，諸男女鬼神名。揭囉訶譯同種族，藥叉譯勇健，男鬼名，羅叉譯速疾，女鬼名。畢利多譯祖父鬼，毗舍遮，譯噉精氣，部多譯大身，鳩槃茶譯瓮形，補丹那譯餓鬼，迦吒補丹那譯奇臭，悉乾度譯香，主香神名，或名黃色鬼。阿播悉摩羅囉，譯高大樹，主林神名，或名青色鬼。烏檀摩陀，譯迅疾，主風神名。車夜，是字母，意謂欲樂覆性，主火神名。醯唎婆帝，譯舍，舍宅神名。</p>
<LNSP></LNSP>
<p class=TEXT>自二○八至二二一，是食精氣，食胎藏，食血，食油，食產，食命，食垢穢，食祭，食花，食果，食五谷等鬼名。社多譯志德，或譯鬼子母，天神名，未皈依佛前，名訶離帝，譯怨賊；皈依佛後，名呵利底，譯歡喜。訶唎南是男鬼，訶唎尼是女鬼。又訶唎即訶離那，譯聖者，謂此類男女鬼神，皆佛菩薩大權示現，引導眾生，離苦得樂之聖者。揭婆譯密護，盧地囉譯最上，忙娑譯白色鬼，金剛母名。謎陀譯赤色鬼，摩闍，風神名，闍多譯救，訶唎女譯女人。視比多，譯寒林，毗多譯朋友，婆多譯大身，阿輸遮譯無憂，質多譯勝心，帝譯威德，以能折邪破惡故。薩鞞釤，譯善哉，以能攝正生善故，薩婆譯，一切，揭囉訶南，意謂以上藥叉，揭羅訶至質多訶喇女，皆一切神將鬼王中之主帥，為彼等之上首，故能於諸鬼神，折其邪惡，令生正善。</p>
<LNSP></LNSP>
<p class=TEXT>（3）歸心三寶：自二二二至二六九句，是明諸天鬼神，一切金剛力士，無不歸向三寶；而仰仗三寶威力，守護持咒者，令外除魔障，遠諸苦難，內證藏心，獲不思議。</p>
<LNSP></LNSP>
<p class=TEXT>毗陀即佛陀耶，譯三覺圓。那耶闍，譯最勝主，或大威德尊。意謂佛三覺圓，萬德具，為一切聖賢之最勝主，為聖賢之所尊。此即毗盧佛部，亦即佛寶。瞋陀即震多，譯如意心，即青蓮花，如意寶輪王心咒。夜彌，譯妙念，意謂我今稱念第一藏性，屬蓮花部法寶。雞囉譯所作，夜彌譯精進，或上首。意謂我今皈依，所作自利利他二行，眾中之尊。此屬金剛部，是僧寶。又夜闍夜彌，譯無上，無比，意謂此自性三寶，於一切法中，最為無上，無可比量。波唎即波羅蜜，譯廣無極，跋囉，即般若；譯智慧，或智光。意謂諸佛菩薩，皆以般若為母，而出生菩提涅槃。者迦，譯性清淨，或法眼淨。訖唎擔，譯心，或堅實心，即聖人第一義心，亦即本經所詮三如來藏心。意謂毗盧佛光明遍照之心，為一切法本，諸佛菩薩，三寶功德，無不從此出生。又華嚴四十二字母，皆入般若門，瑜伽三十七聖，皆出毗盧心。今咒神聖字種，亦無不從此法界藏心流出。</p>
<LNSP></LNSP>
<p class=TEXT>茶演，是字母，茶演尼，譯能調伏，或淨垢清涼義。摩訶譯大，般輸譯能勝，般怛夜，譯正覺，盧陀囉譯最上，皆金剛神名。那囉夜拏，譯堅固，或勇猛，力士之上首。怛埵迦嚧譯如來，茶西是字母，謂如來悟一切法究竟處；摩訶迦囉，譯大作手，或大悲手；摩怛喇伽拏，譯本母，意謂作論中之上首，亦金剛名。迦波唎迦，譯大捨心，意謂捨去五欲惡；闍夜譯尊勝，或最勝王，是經咒名；羯囉譯生法，是法寶。摩度譯覺者，羯囉譯世尊種族，即佛寶。薩婆譯一切，囉他譯利行，娑達那譯度有情，合之意謂一切利行，饒益眾生，亦金剛名，是僧寶。此屬別相三寶。赭咄囉，譯轉輪，婆耆尼，譯勝軍；毗唎羊，譯無垢行；訖唎知，譯所作，起尸神名。難陀，譯歡喜，雞沙囉，譯精勤行，伽拏譯器杖，般帝譯辯才，索醯夜譯妙智教，前皆金剛神名。那揭譯龍象，喻阿羅漢中最大力者；那舍羅譯獨覺，婆拏譯緣覺，阿羅漢謂四果聲聞，毗多囉伽，譯五兄弟天，跋闍囉波你，譯執，謂手執金剛柱；具醯夜，具醯夜，譯集會，迦地譯勤行，般帝譯般若妙句，或無住，皆金剛神名。</p>
<LNSP></LNSP>
<p class=TEXT>總上三寶諸天，八部鬼神將領，皆會集歸向金剛上師，毗盧遮那藏心性海。此即無不歸還法界藏心。</p>
<LNSP></LNSP>
<p class=TEXT>（4）聞修成就：自二七○至二七二句，是八部總管，仰仗世尊盛德神力，普令一切眾生，常蒙加護，令行者從聞思修，得以成就，圓通法門。羅叉罔，譯忍，婆伽梵即世尊，印兔那譯懇證，麼麼寫，謂作法已竟；意謂懇請世尊，容忍恕罪，印證我等。所作法事。</p>
<LNSP></LNSP>
<p class=KEPAN>四、剛藏折攝會</p>
<LNSP></LNSP>
<p class=TEXT>密開為四：</p>
<LNSP></LNSP>
<p class=TEXT>（1）心咒首領：自二七三至二八六句，是八部首領，仰佛威力，敕其屬下，滅除眾惡，收攝不祥。婆伽梵，即金剛上師毗盧佛；薩怛多般怛囉，是咒心名。薩謂空藏，般謂不空藏，怛多怛囉謂空不空藏。南無粹都帝，謂頂禮，阿悉多，譯無能勝，那囉剌迦譯大力，金剛王名，為力土主。波囉婆，譯善淨，悉普吒譯摧碎，皆金剛神名。毗迦譯尊勝，即空藏，薩怛多，缽帝唎，即空不空藏，心咒名。什佛囉，譯光音自在。陀囉譯能持，頻陀囉，譯勝力，瞋陀譯心，或如意咒。虎[合牛]，是降伏義，擁護義，泮吒，摧碎義，開通義，悉地羯羅經云：「前有虎[合牛]，後有泮吒，當知是金剛部真言。意謂速得成就，降伏調練法。今五疊者，其意有五，一開五部心，二通五法門，降伏息災，三覺五乘聖眾，四出五道凡情，五空五乘器界。娑訶，意謂災惡頓消，吉祥速成，功德圓滿。</p>
<LNSP></LNSP>
<p class=TEXT>（2）五部開發：自二八七至二九一句意，謂五方五佛，無所障礙。醯醯譯空，或盡，即空如來藏心，泮者，開通中心佛部，阿牟迦耶泮，譯不空，成就北方羯磨部開。阿波囉，譯無比智光，提訶多，譯天，或清淨光潔，是南方寶部開通。婆囉，光明義，波囉譯究竟無量，即阿彌陀佛，西方蓮花部開。阿素囉，即阿修羅，譯非天，毗陀囉，譯大力持，波迦譯尊勝，謂非阿修羅之大力所能持，唯佛世尊之威德，即東方不動國，阿閦佛金剛部開通。</p>
<LNSP></LNSP>
<p class=TEXT>（3）八部通伏：自二九二至三○五句，謂五方五佛開通無阻，而能降伏，天龍八部。眾鬼神等，無不調攝，悉皆欽敬三寶。善者更能皈命敬禮，護持佛法，令持咒者，破幽暗，消業解冤，遠諸災難。</p>
<LNSP></LNSP>
<p class=TEXT>薩婆約人約處，提鞞約天處，弊即周遍義。泮是降伏，欽向義。意謂一切天眾，人眾，無不皈伏。那伽謂諸善惡龍等，藥叉，謂藥叉，羅剎，毗舍遮，鳩槃茶，及其類，男女眷屬等。乾闥婆，譯尋香，樂神，兼緊那羅等，歌詠絲竹神眾。補丹那，譯臭餓鬼，迦吒補丹那，譯奇臭餓鬼。突狼譯得大強力，突澀譯無動，比犁譯解脫，訖瑟帝譯無生，什婆唎譯光明，阿播悉摩唎譯無為，舍囉譯堅固，婆那譯林，樹神名，地帝雞譯甚勇，但摩陀繼譯無礙行，毗陀耶譯正覺，囉誓譯王，遮唎譯所行。意謂此等八部鬼神，無不通伏，皈命三寶，而依正覺法王，所行而行。</p>
<LNSP></LNSP>
<p class=TEXT>（4）剛王護法：自三○六至三一二句，皆顯密護法神王名。闍夜揭羅，即尊勝咒，意謂護法神；摩度羯囉，謂護佛神；薩婆囉他，譯大小利益有情，是護僧伽神。娑陀雞弊泮，謂護諸三寶神，悉皆敬信救難。毗地耶，即菩提神，遮唎譯願行，謂諸神皆發菩提心，發願修四弘六度，皆能以法藥，治自他之病。者都囉，譯伏怨，縛耆你，謂勝魔，此二神王亦來皈依三寶。跋闍囉俱摩羅，譯華鬘，金剛王名，是僧；毗陀夜，即佛陀耶，是佛；囉誓譯無生，是法。摩訶波囉，謂大乘八萬四千波羅蜜；丁羊譯逐分，乂耆唎，譯能調伏，此皆顯密護法神王名，以其皈依三寶，修學佛法，故三毒皆除，而能發願護法利生。</p>
<LNSP></LNSP>
<p class=TEXT>（5）天神奉行：自三一三至三二九句。是他化自在天，及化樂自在天眾天神。皆皈敬三寶，依教奉行。跋闍囉，即金剛，商羯，謂法螺，或調伏。波囉，譯光明，丈耆譯安樂，囉闍譯王，摩訶迦囉夜，譯大作手，末怛唎迦拏，譯大辯，南無娑羯唎多夜泮，謂護法密跡金剛，悉皆信伏頂禮。毖瑟孥，即婆捨跋提，是他化天神等眾，婢曳泮，謂盡義，呼召義，摧伏義，欽敬義。勃囉訶，譯光明，牟尼譯如意寶，此皆化樂自在天神眾。如意經云：「西方雷電名哆缽囉，北方雷電名掃那摩你，又總名牟尼陀羅，天鼓，雷也，鼓音王佛應現。」阿耆尼，謂色究竟天，摩訶羯唎，謂大自在天，羯囉檀遲，譯水天神，篾怛唎，譯三十三天，嘮怛唎，譯寂滅空，遮文茶，神名，自在天魔眷屬。羯邏囉怛唎，譯帝釋天，迦般唎譯善舍，戒神名，阿地目譯雜地。質多譯無能勝，迦尸摩譯大星光，舍那，譯大白光，婆私你譯大月光，此即三宮天子，暨諸天金剛神王，皆皈敬三寶，依教奉行。</p>
<LNSP></LNSP>
<p class=TEXT>（6）結歸滿願：自三三○至三一二，是總結天龍八部，皆來頂禮三寶。演謂頂禮，吉質譯所作心法，即法寶，薩埵即僧寶，婆寫即佛寶。麼麼謂我所辦事，印兔謂三寶印知，麼寫謂圓滿究竟法。意謂天龍八部，皆皈敬，護法，除難，抑仗三寶威力，普令諸惡鬼神，悉皆摧毀，而令行者，除魔免難，今蒙佛印證，所修究竟圓滿。</p>
<LNSP></LNSP>
<p class=KEPAN>五、文殊弘傳會</p>
<LNSP></LNSP>
<p class=TEXT>密開為八：</p>
<LNSP></LNSP>
<p class=TEXT>（1）法界唯心：自三三三至三四九句，顯一切唯心。突瑟吒譯無明，是煩惱事障，然在聖人則名阿瑟吒，譯無量智光；阿末怛唎譯無知，是所知理障，但在聖人則名阿缽囉帝譯慧，或無比法。質多譯心性，謂此心性，通於聖凡，凡夫迷之而成無明煩惱，以及所知障；聖人悟之，即能智慧無量，而轉煩惱所知二障，而成我法二空真如之智，此正顯法界唯心，陰入處界，無非藏性。烏闍是風天神名，訶囉譯主或王。伽婆空天神名；盧地，地天神名；婆娑，火天神名；摩闍，水天神名；闍多譯救，金剛神名；視毖多二音樂天，歌詠神名；跋略夜，譯大衣，衣供養菩薩名。乾陀，香金剛名；布史波，散花金剛名；頗囉，果天母名；婆寫，譯嬉戲，嬉法金剛名。般波，譯熱惱，即瞋恚心；突瑟吒譯無明，即愚癡心；嘮陀譯欲愛，即貪欲心。總明諸天神王，皈敬三寶，擁護持咒行者，能令自他，皆內轉貪欲心，成施捨性，以伏貪毒；轉瞋恚心，成不瞋性，以伏瞋毒；轉邪見心，成智慧光，以降伏癡毒。如是煩惱即菩提，生死即涅槃，是名法界唯心。</p>
<LNSP></LNSP>
<p class=TEXT>（2）異生同性：自三五○至三六六句，皆八部鬼神種類。藥叉是男，羅剎是女，譯如前。閉隸多譯祖父鬼，毗舍遮，譯噉精氣，持國天王所轄。部多譯大身鬼，鳩槃茶譯瓮形，增長天王統轄。悉乾陀譯善品，或香；烏怛摩陀，譯迅疾；車夜是字母，阿播薩摩囉，譯高大樹，即青色鬼；宅祛革，譯行，或愛；茶耆尼揭囉訶，謂回遮結界，鉤鈴鎖索，諸大神王。唎佛帝譯寂滅，或無生；闍彌伽，譯能降伏；舍俱尼譯無有；姥陀囉譯印紋；難地迦譯炎夏，是旱魃鬼名。阿藍婆，譯離結縛，藍面鬼名。乾度波尼，譯善品手，蠱毒鬼名。此諸神王，顯密善惡，權實不同，生類各異，然其性本同，持此藏心神咒，悉令彼等，化剛為柔，改惡從善，皈敬三寶，甚至授記作佛，以其同具佛性故。</p>
<LNSP></LNSP>
<p class=TEXT>（3）五部源流：自三六七至三七五句，是佛等五部。什伐羅，譯自在，謂毗盧十身遍一切處，得大自在，即佛部心。堙迦譯所作，醯迦譯虛空，即寶部心。墜帝藥迦，譯解脫，是金剛部心。怛隸帝藥迦，譯法，即達哩摩心。者突托迦，譯行者，是羯磨部作法心。尼提譯寂藏，毖釤摩譯種種三昧。以上約法，以下約人。薄底迦譯捨，是寶生部。鼻底迦，譯精勤，或解脫，是羯摩部。室隸譯堅固，瑟密迦譯堅利智劍是金剛部。娑你，是字母，譯一切法，般帝迦，即般剌密諦，是妙法蓮花部。意謂三十七聖種種三昧，若人若法，無不皆從毗盧佛心，一源流出。</p>
<LNSP></LNSP>
<p class=TEXT>（4）四天始末：自三七六至三八一句。薩婆謂無量，什伐囉謂自在，是佛寶；即五方佛，亦即佛天。室盧吉帝譯光音，是法寶，即五部法光聲色。末陀譯威德，鞞達譯廣大，聖賢是僧寶，即五部界內神通聖賢僧，亦即風天。盧制劍譯世間，阿綺盧鉗譯無比，或正覺，即正覺世間佛寶。摩尼經云：「阿伽，東方雷電天神，目怯譯空，是器世間法寶，即雲霞天神。羯唎突譯法界眾生種性，即有情世間，僧寶，亦即雨露天神。」以上總明三寶威力，揚大法風，震大法雷，漫大法雲，霈大法雨，或大權示現諸天，或威德攝伏諸天，法華經所云：「悲體戒雷震，慈意妙大雲；澍甘露法雨，滅除煩惱焰。」是也。</p>
<LNSP></LNSP>
<p class=TEXT>（5）三種相續：自三八二至三九六句以下明六道眾生，世界業果三種相續。揭囉訶，謂種族部屬。揭拏譯凝滑，胎中初七日鬼名，羯拏譯硬肉，胎中四七日鬼名，輸藍譯無意，或大力、小力，或有財無財，通一切鬼名。憚多是守疆界神，迄唎夜譯生，謂新生諸根。末麼，譯死，謂諸根滅，跋唎室婆，譯形，或入，胎中五七日名，謂具六入諸根形。毖栗瑟吒譯六觸，或染污意，即七識執我。烏陀囉譯勝，胎中八七日，二十九種業風位。羯知謂起尸神，跋悉帝謂無常鬼，鄔盧謂賊寇鬼，常伽謂鉤索鬼，喝悉多謂馬面鬼，跋陀譯善守、賢護，山林城池等鬼神。娑房是字母，譯一切五體痛鬼，盎伽譯指鬘刀兵鬼，般囉，譯知識鬼，丈伽謂鎖鈴鬼。此諸鬼神王名，皆菩薩示現化身，以調伏教化其類，造益有情者。如孔雀經二十六種病痛，地藏經三十四種鬼王，童子經十五鬼名，本經十種畜鬼等，皆是意自在佛，身自在佛，六入自在佛，六觸自在佛，苦自在佛，集自在佛等，大權示現，攝化異類者。</p>
<LNSP></LNSP>
<p class=TEXT>（6）雜乘顯真：自三九七至四○八句是明五部佛乘五部菩薩乘，以及人天等六乘種性。部多譯希有，即大乘；毖哆茶，譯菩提道，二皆金剛名。茶耆尼，譯鈴螺，金剛部乘；什婆囉譯光焰，即一佛乘部。陀突嚧迦，譯智母，即佛也，建咄，譯寶，寶生部。吉知譯所作，婆路多毗，謂八萬波羅蜜多，即法也，蓮花法部。薩般盧譯一切音，訶凌伽即訶僧祇大眾部名，屬羯磨部。輸沙譯嚴，怛囉譯離垢法，娑那譯妙句，是成就部。以上是五部佛乘，及五部菩薩大乘。</p>
<LNSP></LNSP>
<p class=TEXT>毗沙譯堅持，地天神名；喻迦譯虛空，空天神名；阿耆尼火天神名；烏陀迦，水天神名；末囉譯迅速，鞞羅譯最疾，皆風天神名；此皆天乘。</p>
<LNSP></LNSP>
<p class=TEXT>建哆羅，譯慈善主，阿迦囉譯大悲人。密唎咄，譯不見道，是作斷滅論者。但斂部迦，譯無量，是喜捨心人。又怛斂即富蘭那外道，譯色空，亦斷滅論師。部迦，謂四韋陀典中，第三兵法，是南方人書名。地栗剌吒，譯長大身體人，此五皆屬人乘。毖唎瑟質迦，譯獨覺，是僻支佛乘。薩婆那俱囉，譯一切有，謂持律比丘，即聲聞乘。又俱囉，是總結以上六乘種性。自前部多至此，皆通於鬼神王名。善者皈命三寶，護法，入理，得益；惡者亦被折伏，皈投歡喜滅罪。此六種性，可分聖人乘，及凡夫乘。凡夫乘亦名生死乘；今因持佛咒心，無論佛、菩薩、獨覺、聲聞等聖人乘，或人、天、鬼、神、魔、外、闡提等生死乘，皆歸本元唯一真法界，如來藏性。</p>
<LNSP></LNSP>
<p class=TEXT>（7）五界咒就：自四○九至四一五句。肆引伽弊，譯勝僧，是佛部主；揭囉唎，譯作法，藥叉譯勇健，成就佛部；怛囉芻譯法，蓮華部佛；末囉，譯如意寶，視吠譯離垢，寶生部佛；帝釤譯威德，金剛部佛；娑鞞釤譯善歡喜，謂五部主佛，皆大歡喜。悉怛多缽怛囉，是咒心，中央佛界法寶，及諸聖賢眾；跋闍盧，是金剛界，諸法聖眾；瑟尼釤是灌頂寶光，寶生界諸聖賢眾；般賴，是般若智光，蓮花界諸法聖賢；丈耆謂螺索結界，羯磨辦事，是成就界諸法聖賢眾。意謂五界聖眾，皆獲法喜利樂。波突陀舍，即佛陀耶，冠上夜字，是無上無比義。謂無上佛，是佛部佛寶；喻闍那，是吼動遍震義，是金剛部僧寶；辮謂最勝義，最妙義，怛隸奴，即達哩摩，是蓮花合法寶；謂三部三寶，五界聖賢，諸護法神，無不皆大歡喜。</p>
<LNSP></LNSP>
<p class=TEXT>（8）三部理證：自四一六至四一八句。毗陀耶是佛陀耶，譯正覺，即毗盧遮那如來，是佛部佛寶；帝殊譯威德，或堅固，智劍，是金剛部僧寶；般囉毗陀，譯智慧，即八萬恒沙波羅蜜法，謂般若是諸佛母，故云般羅毗陀，是蓮華法部法寶。三寶之下皆曰槃曇迦隸彌，槃曇譯大壇，或結界成就，或頂禮。迦嚧譯行作，彌譯我所。意謂菩提道場，我所辦佛事已極成就；聖賢筵席，我所轉教行妙輪，已經圓滿；楞嚴法會，我所作法，已畢其功。是則三寶大壇，法界實際理地，至此無不究竟成就矣。</p>
<LNSP></LNSP>
<p class=KEPAN>六、咒心</p>
<LNSP></LNSP>
<p class=TEXT>自四一九至四二七句，謂之咒心。跢侄他，義譯所謂，或即說咒曰。唵，是引生義，佛說一切真言，首皆安唵字，以唵字為毗盧佛根本，能警覺一切故。阿那隸，譯無上，佛為無上尊，菩薩為無上士，神咒為無上法，心為無上菩提。毗舍提，譯遍照，鞞囉譯遍一切處，是佛部；跋闍囉，是金剛部僧寶。陀利譯法，或總持，是密教法部。意謂作法無間，是羯磨部法寶。又鞞囉是正覺世間，佛寶；闍囉，是有情世間僧寶；陀利，是器世間法寶。</p>
<LNSP></LNSP>
<p class=TEXT>又鞞囉是中方地自在佛，旺於四時；跋闍囉，是東方風自在佛，譯云春氣時；陀唎，是西方空自在佛，譯云秋霸時。阿那隸是北方水自在佛，譯云寒冬時；毗舍提，是南方火自在佛，譯云夏雨時。</p>
<LNSP></LNSP>
<p class=TEXT>又阿那隸，是具十大丈夫號；毗捨提，是十智光照，遍入自在；鞞囉，是十身佛；闍囉，是十金剛；陀唎，是十波羅蜜，十陀羅尼。故此三句咒，已攝盡世出世法無餘。</p>
<LNSP></LNSP>
<p class=TEXT>槃陀，是結界義，壇場義。若約事釋，初槃陀謂二十八時，下槃陀約十二由旬，成結界地。若約理言，則十法界，皆結歸於咒界心地。事壇有三部、五部、三寶壇等三處。若依施食儀：則內壇為上師三寶，中壇為顯密聖賢，外壇則為三界神王。又修三昧為身壇，持誦真言為口壇，觀想咒心為意壇。理壇，即三如來藏心，三法界性。若事若理，二壇皆無障礙，悉為極上佛頂首楞嚴王，一切事法，盡至究竟，謂之槃陀槃陀你。跋闍羅，是護持義，謗尼譯杵，泮是字種，開通義。意謂三十七聖，百八金剛，八萬四千恒沙俱胝藏王菩薩，手持金剛寶杵，護持佛法，擁護佛及生，皆悉開通無礙。烏[合牛]都盧雍，是警覺義，謂覺悟一切聖凡；亦是彌陀、阿閦、成就、寶生、毗盧五方五佛之智種。伴義同前，謂五部三寶齊開，五門三法通現；普令十界眾生，世出世間，因果隨願，所求無不如意。娑婆訶，是圓成義，仁王儀經，不空法師譯有六義：一成就，二吉祥，三圓寂，四息災，五增益，六無住。賢首疏則謂薩婆訶，譯速成，即令前所作，速疾成就。名義集謂沙訶，譯善說，或散去，合而言之，謂一切災惡，悉皆散滅，無盡福善，聚集圓成。</p>
<LNSP></LNSP>
<p class=TEXT>又此咒心，可約教乘，觀行，果位，義理等釋。</p>
<LNSP></LNSP>
<p class=TEXT>一、教乘：約教乘言，阿那隸，謂救諸病苦，是人天乘；毗舍提謂度出三界，是二乘小法；鞞囉是佛性，大乘十教；陀唎是法性，大乘頓教。槃陀是結成五位法相，三乘分教；謗尼是金剛般若空相，屬三乘始教；虎[合牛]是一乘圓教。</p>
<LNSP></LNSP>
<p class=TEXT>二、觀行：初二句是理法界，觀空如來藏心；次二句是事法界，觀不空如來藏心；後二句是事理無礙法界，觀空不空如來藏心。</p>
<LNSP></LNSP>
<p class=TEXT>三、果位：唵，是毗盧佛；阿，是彌陀；那，是勢至菩薩；隸，是絹索菩薩，毗，是顰眉菩薩；舍，是吒枳明王；提，是准提菩薩；鞞囉，是大力明王寶生佛；跋闍囉，無能勝明王；陀唎，法金剛菩薩；槃陀，是妙吉祥，日前摩枳菩薩；你，是彌勒菩薩；你羅，大笑地王；跋，馬首明王；闍，是穰虞利菩薩；羅，寶光佛眼菩薩；謗，白衣菩薩；尼，金剛手菩薩；虎[合牛]，阿閦佛，訶邏曷羅菩薩；都嚧，多羅菩薩；甕，是大遍照金剛大輪明王；泮，是跋陀步擲明王。莎，是降大千界菩薩；婆，是伊迦惹吒菩薩；訶，是縛目囉曩契菩薩。（此說出自大教王經持明藏）</p>
<LNSP></LNSP>
<p class=TEXT>又唵，是信心；阿那隸，是念心；毗舍提，是進心；鞞囉，是慧心；跋闍囉，是定心；陀唎，是不退心；槃陀槃陀你，是護法心；跋闍羅，是迴向心；烏[合牛]都爐雍，是戒心；莎婆訶，是願心。依此十心，而證十果位——謂漸、乾、信、住、行、向、加、地、等、妙。配咒十句。佛名經云：「若色若聲，俱是咒心；或見或聞，莫非佛法。」讀者思之，當獲勝解。</p>
<LNSP></LNSP>
<p class=TEXT>四、義理：若據理論，唵，是一切法本寂義，或不生滅義，三身義，最勝義；阿，是寂滅義，無生義；那，是離名性相義；隸，無相義；毗，是第一義；舍，是寂滅相義；提，是無取義；鞞，是證法平等義；囉，離輕重相義；跋，言語道斷義；闍，能所生起不可得義；囉，無垢義；陀，是善心生不退義；唎，是無染義；槃，圓滿義；陀，是究竟邊際不可得義；你，是盡除節限義；跋，是破壞相不可得義；闍，無有作者義；囉，無塵濁義；謗，無能知智義；尼，無所知境義；泮，是如虛空義；虎，清淨義；[合牛]，是離縛解義；都，是法性不可得義；嚧，是無盡藏義；甕，法身周遍義；泮，是因果相窮盡義；莎，是一切法種不可得義，平等無言說義；婆，是無能所動跡義，此彼岸不可得義；訶、無因、無住、涅槃、寂靜、真如、不動等六義。詳見字母仁王儀持明藏。</p>
<LNSP></LNSP>
<p class=TEXT>以上略釋咒義，全是筆者參考其他經論而註釋，並非海公尊意如是。因筆者整理此筆記之同時，講楞嚴經於美國羅省圓覺寺。學者皆問，楞嚴咒之意義，因而參考其他經論，簡略釋之，以響學者，令知其梗概而已。海公上人已作古五截，連此筆記整理完畢，尚未能幸獲上人賜閱鑒正，況正文以外之神咒。本經釋尊曾說，說是般怛囉咒功德，經恒沙劫終不能盡，況智淺識薄如筆者，位居博地凡夫，豈可妄測佛智，今應學者所求而略釋之，亦大海之一漚云爾。</p>
<LNSP></LNSP>
<p class=VERSE>阿難，是佛頂光聚，悉怛多般怛囉秘密伽陀，微妙章句，出生十方一切諸佛。</p>
<LNSP></LNSP>
<p class=KEPAN>癸二述功德勸持分二。子初顯果上自行化他功德分三。丑初總明</p>
<LNSP></LNSP>
<p class=TEXT>此總明本咒之功德。初句明咒之來處；次二句顯咒之名；後一句顯咒之用。咒原從佛頂光中化佛所說，佛頂光焰，如大火聚，故曰，佛頂光聚。悉怛多般怛囉，是咒之名，前文冠以摩訶二字，合譯大白傘蓋，即本咒所詮之體、相、用三大。亦諸佛所證之三德秘藏，唯佛與佛，乃能知之，曰秘密。咒語中亦有孤起頌曰伽陀，此咒乃精微奧妙之文字，曰微妙章句。十方學人持誦此咒，皆可斷惑證真，契入藏性，故曰出生十方諸佛。此總明咒功殊勝，能為諸佛之母。</p>
<LNSP></LNSP>
<p class=VERSE>十方如來，因此咒心，得成無上正遍知覺。十方如來執此咒心，降伏諸魔，制諸外道；十方如來，乘此咒心，坐寶蓮華，應微塵國；十方如來，含此咒心，於微塵國，轉大法輪；十方如來，持此咒心，能於十方，摩頂授記；自果未成，亦於十方，蒙佛授記。</p>
<LNSP></LNSP>
<p class=KEPAN>丑二別顯</p>
<LNSP></LNSP>
<p class=TEXT>即分別顯示神咒之功德廣大，經是顯詮，咒是密詮，若顯若密，皆詮三如來藏心；全如來藏心，而成咒，故曰心咒；全咒即是如來藏心，謂之咒心。十方如來是極果，果必由因，十方如來皆因此咒心，以為密因修證，然後圓成果地，無上菩提，正遍知覺。正知是實智，知一切法平等故；遍知是權智，了一切法緣起差別故；權實不二名一切種智，亦即正遍知覺。此是眾生本具，因迷而不顯，今十方法身如來，因此咒心，悟如來藏，妙明心元，如實空不空藏，成一切種智，無上知覺。十方報身如來，因此咒心，悟如來藏本妙圓心，如實空義；成一切智，無上正遍知覺。十方應身如來，因此咒心，悟如來藏元明心妙，如實不空義；成道種智，無上正遍知覺。此顯神咒功德，能積聚菩提力。</p>
<LNSP></LNSP>
<p class=TEXT>十方如來執此咒心以下，是明神咒，降魔制外之用。此神咒功德，猶如金剛寶杵；故十方如來，執此咒心寶杵，先降內魔，後制外魔。十方如來執此咒心，如實空不空義；降伏實報土，諸魔外道。十方如來，執此咒心，如實不空義；降伏方便土，諸魔外道。十方如來，執此咒心，如實空義；降伏同居士，諸魔外道。</p>
<LNSP></LNSP>
<p class=TEXT>乘此咒心以下，是明神咒，普現身云之功用。人有遠行必有所乘，今此神咒，猶如大白牛車，諸佛乘此，應微塵國。若應菩薩機，即乘此咒心，入實報土；應二乘機，即乘此咒心，入方便士；應凡夫機，乘此咒心，入同居士。顯神咒功用，神速周遍，隨緣赴感靡不周。</p>
<LNSP></LNSP>
<p class=TEXT>含此咒心下，是明神應機說法之用。十方如來，欲轉法輪，先於無礙智中，含此咒心，發揮四辯八音，說法利生。若含此咒心，如實空義；便於同居士，轉生滅無生，二種四諦法輪。若含此咒心，如實不空義；便於方便土，轉無生無量四諦法輪。若含此咒心，如實空不空義；便於實報土，轉無量無作四諦法輪。</p>
<LNSP></LNSP>
<p class=TEXT>持此咒心下，是顯神咒大慈，護念加持力。若欲傳授，必有所持；十方如來持此咒心，能於十方國土，為諸菩薩，授無上道記。若然十方如來，自果未成，仍處因地，能持此咒心，亦於十方，蒙諸佛授記。</p>
<LNSP></LNSP>
<p class=VERSE>十方如來，依此咒心，能於十方拔濟群苦；所謂地獄，餓鬼，畜生，盲聾喑啞，怨憎會苦，愛別離苦，求不得苦，五陰熾盛，大小諸橫，同時解脫。賊難兵難，王難獄難，風火水難，飢渴貧窮，應念消散。</p>
<LNSP></LNSP>
<p class=TEXT>此明神咒，功能救拔眾生苦難。欲利益眾生，必有所依；如欲濟溺，先依舟航。十方如來，依此咒心，能於十方拔濟群苦，或教人持誦，或代人咒願，仗神咒威力，得離苦難。苦謂生老病死，求不得，愛別離，怨憎會，五陰熾盛等八苦。難謂地獄，餓鬼，畜生，北俱盧州，盲聾喑啞，佛前佛後，世智辯聰，長壽天等，八處眾生，不堪受教，難以學佛，故曰八難。小橫傷身，大橫致命。藥師經曰：大橫有九種，小橫則無量。賊劫財，兵奪命，王難則含冤莫訴，獄難必然枷鎖禁系。此外，風札、火燒、水溺，飢渴貧窮，均能逼迫，惱害於人，都謂之難。以上種種苦難，應其所念秘密咒心，皆得銷散。</p>
<LNSP></LNSP>
<p class=VERSE>十方如來，隨此咒心，能於十方，事善知識，四威儀中，供養如意；恒沙如來會中，推為大法王子。</p>
<LNSP></LNSP>
<p class=TEXT>此明神咒，遍淨莊嚴勝福力。十方如來，隨此秘密咒心空義，故念念寂滅；隨此咒心不空義，故念念慈悲；隨此咒心，空不空義，故念念空寂，念念圓明。因而能於十方世界，廣事善知識，能於行住坐臥四威儀中，供養如意。並於恒沙法會中，助佛轉輪，被諸如來，推為大法王子，承紹法王家業。若非咒力，豈能如是。</p>
<LNSP></LNSP>
<p class=VERSE>十方如來，行此咒心，能於十方，攝受親因；令諸小乘，聞秘密藏，不生驚怖。</p>
<LNSP></LNSP>
<p class=TEXT>此明神咒大慈普覆之功。十方如來，與諸親姻，歷劫以來，互為因緣眷屬；今雖成佛，然念彼等，猶溺生死，散於十方未得解脫。故常修行此咒心，以攝受護念，歷劫親因；縱墮小乘，一旦得聞諸佛秘密藏，亦不生驚怖。例如其親如阿難，因與摩登伽女，宿有因緣，今雖墮在小乘，但由咒心威力加被，令其成就大志，堪受大法，雖聞佛說秘密如來藏心，心既不驚怖，亦不生疑。</p>
<LNSP></LNSP>
<p class=VERSE>十方如來，誦此咒心，成無上覺；坐菩提樹，入大涅槃。</p>
<LNSP></LNSP>
<p class=TEXT>此明神咒智斷二德。十方如來，誦此秘密咒心，為成佛之本；轉煩惱成菩提，成就智果，謂之成無上覺，坐菩提樹。轉生死證涅槃，成就斷德，曰入大涅槃。</p>
<LNSP></LNSP>
<p class=VERSE>十方如來，傳此咒心，於滅度後，付佛法事，究竟住持，嚴淨戒律，悉得清淨。</p>
<LNSP></LNSP>
<p class=TEXT>此明神咒定慧方便威神之力。十方如來，傳授此秘密咒心，化緣將畢，於滅度時，最後遺言，付囑佛法，紹繼之事，令得究竟住持。如本師釋尊，拈花示眾，傳迦葉心印，迦葉傳阿難，如是轉輾傳授，至廿八祖菩提達磨。及達磨度海東來，轉輾傳至六祖，令佛法得以常住世間。治身曰嚴，治心曰淨。出家弟子，嚴持戒律，身心清淨，佛法因而得以久住。故佛臨涅槃時，囑咐弟子，於其滅後，應以戒為師。</p>
<LNSP></LNSP>
<p class=VERSE>若我說是佛頂光聚般怛羅咒，從旦至暮，音聲相聯，字句中間，亦不重疊，經恒沙劫，終不能盡；亦說此咒，名如來頂。</p>
<LNSP></LNSP>
<p class=KEPAN>丑三總結</p>
<LNSP></LNSP>
<p class=TEXT>此總結顯詮，名大佛頂經；密傳，名大佛頂咒；若顯若密，功德皆不可思議。初二句牒名，從旦至暮以下六句，顯神咒功用，縱經塵劫，說不能盡。最後二句是總結咒名，此咒不但名如來藏心，亦名如來藏頂，表此咒至尊，其用至妙，無能勝者，故名如來頂。</p>
<LNSP></LNSP>
<p class=VERSE>汝等有學，未盡輪迴，發心至誠，取阿羅漢。不持此咒，而坐道場，令其身心，遠諸魔事，無有是處。</p>
<LNSP></LNSP>
<p class=KEPAN>子二明因人滅惡生善功德分三。丑初略明分二。寅初明不持之失</p>
<LNSP></LNSP>
<p class=TEXT>有學指博地凡天，或未盡漏之初二三果聖人；以其未盡分段生死，猶屬輪迴之輩。今若發至誠心，欲出三界，證阿羅漢；假設不持此佛頂神咒，而坐道場，欲令身心清淨，遠離魔事，終不可得，故曰無有是處。</p>
<LNSP></LNSP>
<p class=VERSE>阿難，若諸世界，隨所國土，所有眾生，隨國所生，樺皮貝葉，紙素白氈，書寫此咒，貯於香囊。是人心昏，未能誦憶，或帶身上，或書宅中，當知是人，盡其生年，一切諸毒，所不能害。</p>
<LNSP></LNSP>
<p class=KEPAN>寅二明能持之得</p>
<LNSP></LNSP>
<p class=TEXT>樺皮，即樺樹皮；貝葉，是貝多羅樹，廣而長；紙素，即普通用紙：白氈，乃用細草織成，均可作書寫之用。意謂，若世界上，任何國土，任何眾生，隨其國土，所產之樹皮貝葉，紙素白氈等，凡可作書寫之用者，用以書寫此咒，貯於香囊，常帶隨身；或書寫此咒，供奉宅中；即使是人秉性暗鈍，無聞持力，未能誦持憶念是咒，亦可終生，不受毒侵。毒有內毒外毒，內毒謂貪瞋癡，外毒是蚖蛇蝮蝎等毒物。今由持咒治習，內毒漸銷；由咒威力，外毒遠遁。故一切毒，終難侵害。</p>
<LNSP></LNSP>
<p class=VERSE>阿難，我今為汝，更說此咒，救護世間，得大無畏；成就眾生，出世間智。</p>
<LNSP></LNSP>
<p class=KEPAN>丑二廣顯分二。寅初總標</p>
<LNSP></LNSP>
<p class=TEXT>佛呼阿難，而告之曰：如我以上所說，此咒是諸佛母，十方如來，本此咒心，妙用難思。我今更為汝說，此咒有二功德；一是救護世間；若諸眾生，於一切怖畏中，能誦此咒，即令諸魔不侵，得大無畏。二是助道因緣；末世有志出塵，欲修圓通之士，若誦此咒，能令魔障不侵，斷惑證真，速得成就出世間智。</p>
<LNSP></LNSP>
<p class=VERSE>若我滅後，末世眾生，有能自誦，若教他誦，當知如是誦持眾生，火不能燒，水不能溺，大毒小毒，所不能害。如是乃至，天龍鬼神，精祇魔魅，所有惡咒，皆不能著。心得正受，一切咒詛，厭蠱毒藥，金毒銀毒，草木蟲蛇，萬物毒氣，入此人口，成甘露味；一切惡星，並諸鬼神，磣心毒人，於如是人，不能起惡。頻那夜迦，諸惡鬼王，並其眷屬，皆領深恩，常加守護。</p>
<LNSP></LNSP>
<p class=KEPAN>寅二別示分八。卯初能滅諸難</p>
<LNSP></LNSP>
<p class=TEXT>釋尊滅後，末法時代，魔強法弱，眾生修行，障礙重重。設若有人能自誦咒，或教他人誦咒，當知此等持咒眾生，火不能燒，水不能溺。水火皆有內外之別，欲火是內，天火劫火是外；愛水是內，水災屬外。大毒，如疫症流行；小毒，如蚖蛇蝮蝎所傷，此皆外毒。貪瞋癡等，大小煩惱，小則消滅善根，大則殺害法身慧命，是內毒。持咒之人，由於咒力，悉能回避，此等內外災難，故曰所不能害。</p>
<LNSP></LNSP>
<p class=TEXT>如是乃至是超略詞，因眾生苦難眾多，說之不盡。天龍是舉八部之二，非指護法善神，而是指天魔及其眷屬，並心壞害意之毒龍，得天之靈曰精，得地之靈曰祇，障道曰魔，惑人曰魅。此等皆用惡咒害人，但遇秘密神咒，則如塵揚於風，故曰皆不能著。持咒之人，內伏煩惱，外降諸魔，專心一意，能所雙亡，而成持咒三昧，謂之心得正受。咒使鬼神，毒害對方，謂之咒詛，厭蠱毒藥，是毒中最劇者。據說取諸毒物，混居一處，令其互相殘殺，其最後生存之物謂之蠱，將之成灰化末，毒烈無比，名為蠱毒。金毒銀毒，草木蟲蛇皆毒類；入此持咒人口，反成甘露之味。甘露，謂不死藥，飲之能延年益壽云。</p>
<LNSP></LNSP>
<p class=TEXT>一切災變惡星，並諸惡鬼、惡神，甚至包藏禍心，暗箭傷人之輩，對一心持咒之人，都無所施其技。何止不起惡心，反而化凶暴為善良，且由誦咒功德，饒益彼等，故頻那夜迦諸惡鬼王，及其眷屬，皆領深恩，不特不忍加害，反而常勤守護。頻伽譯豬頭，夜迦譯象鼻，頻那夜迦合之，又譯常伺。是專尋人短，蓄意加害之類鬼神。今憑行者持咒之功，得以離苦消障，是以感恩保護。即前文所謂：「救護世間，得無所畏。」</p>
<LNSP></LNSP>
<p class=VERSE>阿難，當知是咒，常有八萬四千，那由他恒河沙俱胝，金剛藏王菩薩種族，一一皆有諸金剛眾，而為眷屬，晝夜隨侍。設有眾生，於散亂心，非三摩地，心憶口持，是金剛王，常隨從彼諸善男子，何況決定菩提心者。此諸金剛菩薩藏王，精心陰速，發彼神識；是人應時，心能記憶，八萬四千恒河沙劫，周遍了知，得無疑惑。</p>
<LNSP></LNSP>
<p class=KEPAN>卯二菩薩加持</p>
<LNSP></LNSP>
<p class=TEXT>此明金剛藏菩薩加持行者，以為助道因緣。那由他，譯云萬億，俱胝譯百億，今有八萬四千，恒河沙之百億，顯其數之多。菩薩證得藏心三德，堅固明利，同於金剛，能伏魔怨，故曰金剛藏。德服大眾，普攝周遍曰王，同類相聚，曰種族。咒是諸佛心印，咒在如佛在，故當知是佛頂神咒，所在之處，常有八萬四千那由他，及恒沙俱胝金剛藏王菩薩，及其諸金剛眷屬眾，晝夜護衛，隨侍不離。</p>
<LNSP></LNSP>
<p class=TEXT>假設有人，但於散亂心。而非入於三摩地，若心憶神咒，口則持誦，此等諸金剛藏王，亦常隨從彼持咒諸善男子，予以加護。何況已回小向大，決定發菩提心，而修習耳門圓通，設壇持咒者。此等金剛藏王菩薩，必然以其同體心精，冥中加被行者，疾發彼神識蘊藏之內在智慧，使是人應時神識通明，心能記憶，八萬四千恒河沙劫中，所作善惡等事，周遍了知，得無疑惑。此即獲宿命通，亦即前文所謂：「成就眾生，出世間智。」</p>
<LNSP></LNSP>
<p class=VERSE>從第一劫，乃至後身，生生不生藥叉羅剎，及富單那，迦吒富單那，鳩槃茶，良捨遮等，並諸餓鬼，有形無形，有想無想，如是惡處。是善男子，若讀若誦，若書若寫，若帶若藏，諸色供養，劫劫不生，貧窮下賤，不可樂處。</p>
<LNSP></LNSP>
<p class=KEPAN>卯三不墮惡道</p>
<LNSP></LNSP>
<p class=TEXT>初二句有二義：一是從金剛藏菩薩，發彼神識起，乃至成佛最後身。二是從最初發心持咒起，直至成佛最後身。於其中間，生生世世，不墮鬼物。藥叉譯云捷疾，羅剎譯可畏。富單那，譯臭惡，迦吒富單那，譯奇臭惡，鳩槃茶，譯瓮形，即魘魅鬼。毗舍遮，譯噉精氣。有形即有色，如休咎精明；無形即無色，如空散銷沉。有想，即靈通變怪等鬼神精靈；無想，即凝滯堅頑，如精神化為土木金石等。此等鬼怪，皆由惡業招感，能障聖道，故曰惡處。善男子，是決定發菩提心之人，果能誠心讀誦神咒，或書或寫，或配帶於身，或藏於宅，供以香花，敬以燈果，豈獨成佛以還，生生世世，不墮惡處；且於人中，亦劫劫不生貧窮下賤不可樂處。</p>
<LNSP></LNSP>
<p class=VERSE>此諸眾生，縱其自身，不作福業，十方如來所有功德，悉與此人。由是得於恒河沙阿僧祇不可說不可說劫，常與諸佛，同生一處。無量功德，如惡叉聚，同處熏修，永無分散。是故能令破戒之人，戒根清淨；未得戒者，令其得戒；未精進者，令得精進；無智慧者，令得智慧；不清淨者，速得清淨；不持齋戒，自成齋戒。</p>
<LNSP></LNSP>
<p class=KEPAN>卯四同佛功德</p>
<LNSP></LNSP>
<p class=TEXT>十方諸佛所作功德，悉皆迴向一切眾生，但因眾生，背覺合塵，未得享受。今一心持咒，內外俱寂，與佛所證之理相應，故能承受諸佛功德，猶如父母所有財產，全歸兒女所有。故諸眾生，縱然未能親自布施，培植福業，以持咒力，十方如來，所有功德，悉與此人。惡叉聚，印度果名，此方無故不翻。此果除非不生，生則一蒂三果。喻持咒人，由能承受諸佛功德，故得於恆河沙阿僧祇不可說劫，常與諸佛同生一處，同佛功德，同處熏修，永不分散，如惡叉聚，一蒂三果。由於與諸佛同生一處，與佛共修其德，故能令破戒之人，戒根清淨；如未得戒者，令其得戒。未精進者，令其精進；無智慧者，令得智慧；不清淨者，速得清淨。或因業障所牽，未能持齋受戒者，但能持咒，日久業消，自然成就齋戒。並非無須受持齋戒，而是未能奉持者，由神咒力，自然成就奉持齋戒之願。</p>
<LNSP></LNSP>
<p class=VERSE>阿難，是善男子，持此咒時，設犯禁戒於未受時，持咒之後，眾破戒罪，無問輕重，一時銷滅。縱經飲酒，食噉五辛，種種不淨，一切諸佛菩薩，金剛天仙鬼神，不將為過；設者不淨，破弊衣服，一行一住，悉同清淨。縱不作壇不入道場，亦不行道；誦持此咒，還同入壇，行道功德，無有異也。若造五逆，無間重罪，及諸比丘、比丘尼，四棄八棄，誦此咒已，如是重業，猶如猛風，吹散沙聚，悉皆滅除，更無毫髮。</p>
<LNSP></LNSP>
<p class=KEPAN>卯五能淨業障</p>
<LNSP></LNSP>
<p class=TEXT>善男子，持此咒時，自當嚴持禁戒，此乃諸佛決定明晦。設若於未受持此咒之前，曾犯禁戒，今既持咒，且懺悔前業，誓不更犯，則以前所犯眾多破戒之罪，無問輕重，一時消滅。重指小乘初篇大乘十重。輕謂小乘餘篇，大乘四十八輕。縱使往日曾經飲酒，或食五辛，以至種種葷腥不淨之物，今既持咒，則諸佛菩薩金剛天仙，亦既往不咎，謂之不將為過。前文云「戒成已後，著新淨衣，然香閑居，誦此心佛所說神咒，一百八遍；然後結界，建立道揚。」又云：「六時行道，如是不寐，經三七日。」今云設著不淨，破弊衣服，即不局限於新淨衣；一行，即不局於六時行道；一住，即不限於三七日不寐。此恐障重眾生，未能如前所限，而失誦咒利益，故特許之。設使著破弊不潔之衣，或僅如法一行一住，其誦咒功德，悉同清淨。縱然未能如法建壇，未能依教入道場，亦未能隨眾行道，但能專心持咒，其功德還同於入壇行道二者功德，平等無異。</p>
<LNSP></LNSP>
<p class=TEXT>設若未持咒前，曾造弒父弒母，弒阿羅漢，破和合僧，出佛身血等，五逆重罪，當墮五無間地獄。以及諸比丘，比丘尼，出家二眾，犯四棄八棄等罪。犯殺盜婬妄根本大戒，為諸佛所棄，曰四棄，此外再加觸，八，覆，隨，謂之八棄。前者比丘戒，後者比丘尼戒。觸謂與染心男子身相觸，八是捉手、捉衣、露地共坐、屏處共坐、共語、共行、相倚、相期等八事。覆是覆他重罪，誦戒時知而不舉。隨，即隨大僧飲食，或隨大僧共住，而未作共住法。五無間罪，以及四棄、八棄，皆極重罪，不通懺悔者。今能誦咒求懺，憑仗神咒威力，如是重業，猶如猛風，吹散沙聚，悉皆除滅，更無亳髮少留。</p>
<LNSP></LNSP>
<p class=VERSE>阿難，若有眾生，從無量無數劫來，所有一切輕重罪障，從前世來，未及懺悔；若能讀誦，書寫此咒，身上帶持，若安住處，莊宅園館；如是積業，猶湯銷雪，不久皆得悟無生忍。</p>
<LNSP></LNSP>
<p class=KEPAN>卯六能除夙業</p>
<LNSP></LNSP>
<p class=TEXT>從無量數劫來，明犯罪時間之長遠。梵語懺摩，譯悔過，今梵華兼舉，曰懺悔。無量無數劫來所犯一切輕重之罪，從未懺悔，自障聖道；今若能讀誦書寫此咒，身上帶持，或供奉此咒，於安住處所，無問莊宅園館，如是積劫重罪，憑神咒力，猶如湯銷雪，速能除滅。不久皆得悟無生忍。此顯神咒功用，滅罪證聖之速，是屬第一義悉檀入理益。</p>
<LNSP></LNSP>
<p class=VERSE>復次阿難，若有女人，未生男女，欲求孕者；若能至心憶念斯咒，或能身上帶此，悉怛多般怛囉者，便生福德智慧男女。求長命者，即得長命；欲求果報，速圓滿者，速得圓滿。身命色力，亦復如是。命終之後，隨願往生十方國土，必定不生邊地下賤，何況雜形。</p>
<LNSP></LNSP>
<p class=KEPAN>卯七能滿眾願</p>
<LNSP></LNSP>
<p class=TEXT>世間男女，不懂佛法，皆貪世間福壽，或求兒女，或求長壽，或求福利，或求健康；但能懷念此咒，速得滿其所願。發願往生，十方諸佛淨土；以持咒力，命終亦得隨願往生，決不會生邊地下賤之處，何況三塗雜形。</p>
<LNSP></LNSP>
<p class=VERSE>阿難，若諸國土，州縣聚落；飢荒疫癘，或復刀兵賊難鬥諍，兼餘一切厄難之地，寫此神咒安城四門，並諸支提，或脫闍上；令其國土，所有眾生，奉迎斯咒，禮拜恭敬，一心供養；令其人民，各各身佩，或各各安所居宅地，一切災厄，悉皆消滅。阿難！在在處處國土眾生，隨有此咒，天龍歡喜，風雨順時，五谷豐殷，兆庶安樂。</p>
<LNSP></LNSP>
<p class=KEPAN>卯八能護國界</p>
<LNSP></LNSP>
<p class=TEXT>此顯咒力能護國安民，逢凶化吉。若有諸國王領土之內，州縣村落，聚人而居之處，五谷欠收，瓜葉不長，為飢饉難。天氣不正，疫病流行，是疫癘難。邊疆不靖，而刀兵興，社會不寧，而盜賊生，或幫派聚鬥，或人與人諍，此皆屬災難厄患。末法時世，天災人禍，層出不窮，故曰兼除一切厄難之地。支提譯供養處，即清淨佛剎，脫闍譯幢，如尊勝幢陀羅尼幢之類。若有國土，發生如上種種災害，果能書寫此咒，安城四門，或供佛剎，或豎幢中，令當地所有人民，皆恭敬奉迎，禮拜供養；或令眾生，各佩身上，或各安奉，於其所居之地；則一切災厄，悉皆銷滅。因為在在處處，凡有神咒之處，天龍八部，皆生歡喜，故能令風調雨順，五谷豐收，兆庶安樂。</p>
<LNSP></LNSP>
<p class=VERSE>亦復能鎮一切惡星，隨方變怪，災障不起；人無橫夭，杻械枷鎖，不著其身，晝夜安眠，常無惡夢。阿難！是娑婆界，有八萬四千災變惡星，二十八大惡星，而為上首；復有八大惡星，以為其主。作種種形，出現世時，能生眾生，種種災異；有此咒地，悉皆消滅。十二由旬，成結界地；諸惡災祥，永不能入。</p>
<LNSP></LNSP>
<p class=TEXT>此咒亦能鎮壓一切惡星，隨方變怪，使其災障不起。災難不生，人民自可安居樂業，各盡天年，而無夭折或橫死。障故不生，則社會安寧；杻械枷鎖，不著其身，甚至晝夜安眠亦無惡夢。</p>
<LNSP></LNSP>
<p class=TEXT>是娑婆界以下，是顯此界眾生災難之多，而明神咒逢凶化吉之功。八萬四千，是應眾生有八萬四千煩惱之數而言。此等星宿，能變化災難殃及於人曰惡。二十八星，如孔雀經云：「東方有七星，曰昂、畢、觜、參、井、鬼、柳；南方有七星曰：張、翼、軫、角、元、氐；西方有七星曰：房、心、尾、箕、斗、牛、女；北方有七星曰：虛、危、室、壁、奎、婁、胃；四方共二十八星宿，皆各住本位；若災難將起，則諸星位，遞互交錯。此二十八星宿，能統領八萬四千諸星，故曰上首。復有八大惡星，即金、木、水、火、土、羅侯、計都、彗星等，以為眾星宿之主。此等天象，下應人事，順則為福，逆則為禍，故彥曰，順天者存，逆天者亡，此之謂也。此等星宿，能現種種形，出現人間，故作種種怪事，甚或變化兒童，傳出種種歌謠之聲，能令眾生，逢種種災患；然若有此神咒之處，此等災難，悉皆消滅。由旬，具云逾善那，譯云合，有三種，大者約八十里，中者六十里，小者四十里。凡供奉此神咒之處，四周十二由旬內，皆成結界之地，金剛菩薩，及諸護法神靈，皆守衛護持，令諸惡災，永不能侵。祥謂吉祥，意謂諸凶吉之先兆，名之為諸惡災祥。</p>
<LNSP></LNSP>
<p class=VERSE>是故如來宣示此咒，於未來世，保護初學諸修行者，入三摩地，身心泰然，得大安隱。更無一切諸魔鬼神，及無始來，冤橫宿殃，舊業陳債，來相惱害。汝及眾中，諸有學人，及未來世諸修行者，依我壇場，如法持戒，所受戒主，逢清淨僧；持此咒心，不生疑悔。是善男子，於此父母所生之身，不得心通，十方如來，便成妄語。</p>
<LNSP></LNSP>
<p class=KEPAN>丑三結勸</p>
<LNSP></LNSP>
<p class=TEXT>因持咒能獲如上種種利益，故如來宣示此咒，留於未來之世，以保護初心修學，耳門圓通，令得速入三摩地，身心解脫，得大自在。且由神咒加被，更無一切諸魔鬼神，以及無始劫來，所作諸業，而感冤對橫禍之宿殃，種種陳舊業債之果報，來惱害身心。</p>
<LNSP></LNSP>
<p class=TEXT>汝及眾中以下，正是勸修。汝謂阿難，及未得無漏之有學人，以及未來末法，諸發心修行持咒者。若能依我如來，所說壇場儀軌，先如法受戒，身心皎潔，而受戒師，亦選清淨僧。戒成就已，著新淨衣，然香閑居，誦此心佛，所說神咒。不生疑悔，謂於咒深信不疑，四事如法：一結壇如法，二受戒如法，三持戒如法，四信心如法。果能如此四事如法，則此修行之善男子，必然一生成辦，獲證圓通。若然不依此父母所生之身，心地開通，明了藏心者。則十方如來，所說之法，便成妄語。十方如來，豈是妄語者，故未來學者，應深信不疑，依教奉行，必獲益良多。</p>
<LNSP></LNSP>
<p class=VERSE>說是語已，會中無量百千金剛，一時佛前合掌頂禮，而白佛言：如佛所說，我當誠心，保護如是修菩提者。</p>
<LNSP></LNSP>
<p class=KEPAN>壬三述願護法分二。癸初八部眾</p>
<LNSP></LNSP>
<p class=TEXT>無量百千金剛，乃金剛藏王菩薩之眷屬，皆手執金剛杵之大力士。當佛勸修完畢之時，同於佛前，合掌頂禮，而白佛言：如佛所說，神咒有如是利益，我等應當至誠，保護如是發菩提心，如法修證耳門圓通者。</p>
<LNSP></LNSP>
<p class=VERSE>爾時梵王，並天帝釋，四大天王，亦於佛前，同時頂禮，而白佛言：審有如是修學善人，我當盡心，至誠保護，令其一生，所作如願。</p>
<LNSP></LNSP>
<p class=TEXT>梵王是色界初禪天主，天帝釋是欲界三十三天主，四天王是帝釋外臣；此等皆同於佛前聽法，今則發願，同時頂禮而白佛言：審有，意謂審實果有如法修學之善人，我當盡心竭力，誠意保護，令其一生中，凡有所作，悉皆如願。</p>
<LNSP></LNSP>
<p class=VERSE>復有無量藥叉大將，諸羅剎王，富單那王，鳩槃茶王，毗舍遮王，頻那夜迦，諸大鬼王；及諸鬼帥，亦於佛前，合掌頂禮，我亦誓願，護持是人，令菩提心，速得圓滿。</p>
<LNSP></LNSP>
<p class=TEXT>諸大鬼王，名如前譯。今言王言帥，皆統領諸鬼神者，無一不是諸大菩薩大權示現。今亦於佛前頂禮，發誓立願擁護持咒之人，令持咒者，速得圓滿，其所發菩提之心。</p>
<LNSP></LNSP>
<p class=VERSE>復有無量，日月天子，風師雨師，雲師雷師，並電伯等，年歲巡官，諸星眷屬，亦於會中，頂禮佛足，而白佛言：我亦保護，是修行人，安立道場，得無所畏。</p>
<LNSP></LNSP>
<p class=TEXT>日月為照耀世間之主，每一四天下，僅一日一月照臨，以世界無量，四天下無量，故日月天子亦無量。風雨師等，皆掌管人間風雨雲雷電等統將，年歲巡官，謂司年值歲，監察人間善惡，所有巡官，如十二宮神之類，故曰諸星眷屬。今亦於佛前禮佛發願，保護修行耳門圓通之人，使其安立道場，無所畏懼，以便克期取證。</p>
<LNSP></LNSP>
<p class=VERSE>復有無量，山神海神，一切土地，水陸空行，萬物精祇，並風神王，無色界天，於如來前，同時稽首，而白佛言：我亦保護是修行人，得成菩提永無魔事。</p>
<LNSP></LNSP>
<p class=TEXT>山神，即主山神，如主五岳之神。海神，是主水神，如四瀆之類。土地，即主地神，如堅牢地神等。水陸空行，是舉三居眾生，以該一切神祇。萬物精靈，如草木樹林神等，以上是有形者。並風神王以下，是屬無形之類。風神王，即主風神；無色界天，即四空天。此等有形無形，皆於如來前合掌頂禮，而白佛言：我亦保護，是修行人，令其所修耳門圓通，速得成就，直至圓滿菩提，於其中間，永無魔事，前皆天龍八部發願護法。</p>
<LNSP></LNSP>
<p class=VERSE>爾時八萬四千那由他，恒河沙俱胝，金剛藏王菩薩，在大會中，即從座起，頂禮佛足而白佛言：世尊，如我等輩，所修功業，久成菩提，不取涅槃；常隨此咒，救護末世修三摩提，正修行者。</p>
<LNSP></LNSP>
<p class=KEPAN>癸二菩薩眾</p>
<LNSP></LNSP>
<p class=TEXT>此明菩薩眾發願護法。八萬四千萬億，百萬億恒河沙數之多金剛藏王菩薩，亦在大會中起座禮佛，發願護法。如我等輩，指同行等金剛藏王菩薩，彼等積劫修學，斷惑證真，位居等覺；其所以不取證無上菩提，及大涅槃，皆因志在護持正法，救護末世修行耳門圓通持戒誦咒之人。此是帶果修因，以酬護法本願之聖者，久成菩提，不取涅槃，正顯本門之深遠。</p>
<LNSP></LNSP>
<p class=VERSE>世尊！如是修心求正定人，若在道場，及餘經行，乃至散心遊戲聚落；我等徒眾，常當隨從侍衛此人，縱令魔王大自在天，求其方便，終不可得。諸小鬼神，去此善人十由旬外；除彼發心，樂修禪者。</p>
<LNSP></LNSP>
<p class=TEXT>正修行者，指末世修三摩提求得楞嚴正定之人；若在道場，謂如法專修耳門圓通反聞自性之功行；及餘經行，指於道場外餘處經行持誦咒者；甚至既不能攝心入定，又不能經行持咒，且心常散亂、閑遊嬉戲於人煙稠密之處，然有時仍不忘持咒者；我等徒眾，即金剛藏王菩薩所統領之金剛眷屬，皆常隨從侍衛此人。此人概括道場入定、場外經行、以及散亂心持咒者；無論攝心入定，或專心持咒，或甚至散亂心持咒之人，金剛藏王菩薩及其眷屬，無不皆隨侍守護之，此顯其宏願之大。</p>
<LNSP></LNSP>
<p class=TEXT>魔王，指欲界天頂，波旬魔王；及大自在天，色界天頂，摩醯首羅天王。魔王貪戀世間，恒設法惱亂有志出塵之士。現在無量金剛藏王菩薩，及其眷屬，常隨行者，保護守衛，縱使是魔王，尚且不得其惱害行人之方便；況諸魔民，魔兵，小鬼神等，自當遠離善人，十由旬外。除非彼等，亦發菩提心，樂修耳門圓通，欲隨行人，親近修習，又當別論。</p>
<LNSP></LNSP>
<p class=VERSE>世尊！如是惡魔，若魔眷屬，欲來侵擾是善人者，我以寶杵，殞碎其首；猶如微塵，恒令此人，所作如願。</p>
<LNSP></LNSP>
<p class=TEXT>惱害於人者，謂之惡魔，金剛藏王菩薩白世尊曰：如是惡魔，無論是魔王，魔眷，凡欲來侵擾是修行持咒之善人，我等眷屬，皆以寶杵，殞碎其首。猶如微塵之消殞於無形，而恒常守護此修行之人，令其凡所作為，皆得如願。</p>
<LNSP></LNSP>
<p class=VERSE>阿難即從座起，頂禮佛足，而白佛言：我輩愚鈍，好為多聞，於諸漏心，未求出離；蒙佛慈誨，得正熏修，身心快然，獲大饒益。世尊！如是修證佛三摩地，未到涅槃，云何名為乾慧之地；四十四心，至何漸次，得修行目；詣何方所，名入地中；云何名為，等覺菩薩。作是語已，五體投地，大眾一心，佇佛慈音，瞪瞢瞻仰。</p>
<LNSP></LNSP>
<p class=KEPAN>乙三明正助合行所成伏斷圓三德位分三。丙初申請</p>
<LNSP></LNSP>
<p class=TEXT>正行即妙奢它，三摩，禪那，圓妙止觀。助行，是持戒清淨，結壇持咒。伏斷，即圓伏，圓斷五住煩惱，圓三德位，即圓證三德秘藏。三德亦即三如來藏，般若德是空藏，解脫德是不空藏，法身德是空不空藏。阿難大眾悟一切世間諸所有物，皆即菩提妙明圓心，了然自如，獲本妙心，常住不滅。是名字即三德；以妙止觀，觀聞性圓通常三真實，圓伏五住，是觀行三德；位在圓教五品位，即本經乾慧地。從此中中流入圓妙開敷，乃至十信滿心，破三界見思，兼破界外塵沙，相似佛德，是相似三德，位在圓教十信。自此加功，破無明，證法身，從初住至等覺，歷四十四位，名分證三德。如是重重，單復十二，方盡妙覺，成無上道，名究竟三德。正助二行是能顯，三德是所顯。</p>
<LNSP></LNSP>
<p class=TEXT>初三句是經家敘義。我輩等四句，述昔之失，蒙佛等四句述今之得。漏心即煩惱漏習，阿難自述根性愚鈍，但好多聞，不尚真修，故漏落生死，未得出離。今蒙佛慈悲，賜予選根；加行兩重深誨；得藉正助二行，修證圓通，故身心快然，獲得豐饒利益。</p>
<LNSP></LNSP>
<p class=TEXT>如是修證以下，是正請。如是從初發心，修證十方諸佛，最初所修三摩缽提，但未到極果，未證涅槃之前，云何名為乾慧之地？此天台四教之名，出自諸經；通教十地，出於般若；藏教四加行，出於阿含；住行向地，出於華嚴。本經顯圓教理，圓教五位，借前三教而顯。故此中乾慧地，是通教初位，自凡夫起行，初伏煩惱，雖欲習初乾，然未與如來法流水接，是路非真，不入五十五位真菩提路之數，是觀行位。四十四心，即十住、十行、十向、暖、頂、忍、世第一等四加行，及十地。至何漸次，即三漸次；得修行目，即得修行辦道之眼目。修行目一是指三漸次中，獲無生忍，二是指善慧地。以十地中，地地斷惑證真，各有方所分齊，不相逾越，故問詣何方所，名入地中。又云何進修，斷生相無明，名為等覺菩薩。作是語已以下是經家述儀。</p>
<LNSP></LNSP>
<p class=VERSE>爾時世尊，讚阿難言，善哉善哉，汝等乃能普為大眾，及諸末世一切眾生，修三摩地，求大乘者，從於凡夫，終大涅槃，懸示無上正修行路；汝今諦聽，當為汝說。阿難大眾，合掌刳心，默然受教。</p>
<LNSP></LNSP>
<p class=KEPAN>丙二讚許</p>
<LNSP></LNSP>
<p class=TEXT>阿難此請，上合佛心，下合眾求，護人護法，功德甚大，故佛雙讚善哉。汝等應作汝今，謂汝阿難今日，善能普為在會大眾，及未來末法，一切眾生，欲修三摩地，發心修菩薩乘，入佛知見者，請問自凡夫始，至終成涅槃，願我預先懸為指示，無上菩提，正修行路；用意甚善，值得嘉讚。汝今諦實而聽，我當為汝說。是時阿難與諸大眾，合掌刳心，刳者剔也，如剖木為舟，剔去其實，而空其中。刳心即剔去緣慮分別之心，默然領受教法。</p>
<LNSP></LNSP>
<p class=VERSE>佛言，阿難當知，妙性圓明，離諸名相，本來無有世界眾生。</p>
<LNSP></LNSP>
<p class=KEPAN>丙三正說分二。丁初總明三德分二。戊初明理絕名相。</p>
<LNSP></LNSP>
<p class=TEXT>此顯性具三德，真如理體，言語道斷，心行處滅。故曰離諸名相。此離名相之理體，非空非有，而空而有，雙照雙遮，曰妙性；即如來藏，離即離非，是即非即，以及空不空義。即題中大字，屬法身德。但此妙性，無德不具，無用不彰，豎窮橫遍，統括聖凡，曰圓；是如來藏不空義，即題中頂字，是解脫德。此心性清淨寂滅，而能靈明朗照，曰明；是如來藏空義，即題中佛字，是般若德。六祖大師云：「清淨法身，汝之性也；圓滿報身，汝之智也；千百億化身，汝之行也。」汝之性，即此中之妙性，汝之智，即此中之明，汝之行，即此中之圓。眾生之性，本具三德，與佛無二，清淨本然，無名無相，所謂真如界內，絕生佛之假名，平等性中，無自他之形相。故曰離諸名相，本來無有世界眾生；不但無前三土，亦無常寂光土；不但無九界眾生，亦無佛界眾生。四土唯是一心，十界源同一性。</p>
<LNSP></LNSP>
<p class=VERSE>因妄有生，因生有滅，生滅名妄；滅妄名真。是稱如來無上菩提，及大涅槃，二轉依號。</p>
<LNSP></LNSP>
<p class=KEPAN>戊二明因妄立真</p>
<LNSP></LNSP>
<p class=TEXT>此顯修中三德。以妙性不變，而有隨緣之用；故有生佛之名相。今言因妄有生，即因最初一念無明妄動，而有三細六粗，遂成有情無情世界。既有妄生，當有妄滅。若生若滅，俱非真有；如翳眼見空華，故曰生滅名妄。此明隨染緣而立眾生世界之名；若能知妄不迷，稱性起修，滅妄歸真，方名為真。此顯隨淨緣而立如來菩提涅槃之名相。如來，是能修能證人，菩提涅槃，是所修所證之法。法身如來，即真性菩提，屬性淨涅槃；報身如來，即實智菩提，屬圓淨涅槃；應身如來，即方便智菩提，屬方便淨涅槃。以菩提望於涅槃，菩提屬智果；以涅槃望於菩提，涅槃是斷果。佛證智果，故能轉煩惱成菩提；佛證斷果，故能轉生死成涅槃。煩惱生死，菩提涅槃，但轉其名號而已，本無實法可轉，眾生迷故，見有煩惱菩提，生死涅槃之別，如翳眼見空華。諸佛悟故，如淨眼見虛空，空本無華，既無生死涅槃，亦無煩惱菩提。今因生佛迷悟各殊，轉輾相依，二種名號而已。</p>
<LNSP></LNSP>
<p class=TEXT>佛意明告阿難，妙性圓明，離諸名相，何來位次修證；但因眾生迷故，必須借假修真，權立位次。</p>
<LNSP></LNSP>
<p class=VERSE>阿難，汝今欲修真三摩地，直詣如來大涅槃者；先當識此眾生世界二顛倒因。顛倒不生，斯則如來真三摩地。</p>
<LNSP></LNSP>
<p class=KEPAN>丁二別示迷悟分二。戊初明迷真起妄成十二類生顛倒法分二。己初敘意總明</p>
<LNSP></LNSP>
<p class=TEXT>妙性原無生佛之殊，何來修證可得？但因隨緣妄有生滅，依生滅之妄而立涅槃之真，故須權立位次，依之進修，方可反妄歸真。佛呼阿難而告之曰：汝今欲修真三摩地，直詣如來大涅槃者，是敘其請意。真三摩地，即首楞嚴王大定，欲修此大定，必須先開圓解，稱性起修，全修契性；性修不二，方名真修。由修至證，從因至果，中間經歷五十五位，真菩提路。不落分歧，謂之直詣，亦名頓詣。別教菩薩，先修空觀，次修假觀，後修中觀，是漸次而進，並非直詣。圓教行人，初發心時，便觀諸法實相，方名直詣。既想直詣，則未修之前，先當認識此眾生世界，二種顛倒生起之因。眾生是正報，世界是依報，眾生通九界，世界通三土。眾生世界，皆顛倒果；果必由因，因乃最初一念生起之因。若顛倒不生，斯則如來，真三摩地，所謂狂心頓歇，歇即菩堤。</p>
<LNSP></LNSP>
<p class=VERSE>阿難！云何名為眾生顛倒，阿難，由性明心，性明圓故；因明發性，性妄見生，從畢竟無，成究竟有。此有所有，非因所因；住所住相，了無根本，本此無住，建立世界，及諸眾生。</p>
<LNSP></LNSP>
<p class=KEPAN>己二約相別示分二。庚初明眾生顛倒因</p>
<LNSP></LNSP>
<p class=TEXT>初句是徵，海公認為應加因字，即云何名為，眾生顛倒因。由性二句，是出所依體。由此性覺妙明之真心，性本自明，圓照法界，故能為法界聖凡之所依。因明發性，性妄見生，是隨染緣之用。明謂能明之無明，性是所生之業相，因眾生迷此妙覺真心，妄欲加明於本覺體，遂發生業識之性。因明，是不思議熏；發性，是不思議變。既由無明力，熏於本覺體，遂轉本覺智光，變為能見之妄見；曰性妄見生。即前文「所既妄立，生汝妄能。」既有能見，必有所見，遂於能見相，妄現境界相。自此能所歷然，自他分隔，遂從畢竟無名無相之中，妄成究竟有相之境界。即前：「無同異中，熾然成異。」</p>
<LNSP></LNSP>
<p class=TEXT>此有，指無明，所有，即三細相，因者依也，無明為能有，似為所有之三鈿相所依，而所有三細諸相，亦相似為能依，以其依無聞明而有故。但實則無明，非真為三細所依，三細亦非真能依；以無明本空，如空華無體，故曰非因所因。眾生迷故，以妄見為能住，境界相分為所住；實則見相二分，原屬虛妄，如眚目見燈影，了無所有，唯是一心，故曰住所住相，了無根本。意謂眾生迷故，本此無能住所住之真心，而虛妄建立三土世界，及九界聖凡。</p>
<LNSP></LNSP>
<p class=VERSE>迷本圓明，是生虛妄，妄性無體，非有所依；將欲復真，欲真已非真真如性，非真求復，宛成非相。</p>
<LNSP></LNSP>
<p class=TEXT>此明三乘因果。即初卷云：「諸修行人，不能得成無上菩提，乃至別成聲聞緣覺，皆由不知，二種根本，錯亂修習。」今云一切眾生，迷本圓本明之真心，遂生虛妄之身心世界。若身若界，本無實體，如空華水月，鏡像燈影，非有能依，以及所依，唯一真心，心外無法。故本經會四科皆藏性；法華言諸法從本來，常住寂滅相；金剛經如來說一切法，即是佛法；正顯真不變，妄本空。然則又何須滅妄復真，如欲滅妄復真，即此一念已非真如，因其具有能修所修，能證所證；不知修無可修，證無可證；既無妄可除，亦無真可復，反而妄起滅妄復真之念，幸則偏證小果，不幸墮於天魔外道，正是：「斷除妄想重增病，趣向真如亦是邪。」欲滅妄復真，便是生滅心，以生滅心為因，而求復歸不生滅之性，則真常之性，亦變生滅矣。故曰非真求復，宛成非相。</p>
<LNSP></LNSP>
<p class=VERSE>非生非住，非心非法；展轉發生，生力發明，熏以成業，同業相感。因有感業，相滅相生，由是故有眾生顛倒。</p>
<LNSP></LNSP>
<p class=TEXT>此明六道眾生之因果，法本無生，妄見有生，本無所住，妄見有住，謂之非生非住。心是能見，法是所見，法本無能所，眾生妄見有能見之心，所見之法，故曰非心非法。由於能見所見，展轉發生，從細至粗，生滅之力，漸漸顯著，內有根，外有塵，中有識，於是分別人我，作業流轉，故曰熏以成業，同業相感。因有感果之業，業盡苦息，謂之相滅，業未盡前，復作業，苦將息而再感果，謂之相滅相生。如是，此生彼滅，彼生此滅，生生世世，業果相續不斷，故有眾生顛倒。此即業系苦相。</p>
<LNSP></LNSP>
<p class=VERSE>阿難！云何名為世界顛倒。是有所有，分段妄生，因此界立；非因所因，無住所住，遷流不住，因此世成。三世四方，和合相涉，變化眾生，成十二類。</p>
<LNSP></LNSP>
<p class=KEPAN>庚二明世界顛倒分二。辛初約因標名</p>
<LNSP></LNSP>
<p class=TEXT>初句是徵，亦應於顛倒之下加一因字。是有以下，是釋顛倒之因，在於無明。是有，指能有之無聞，所有指眾生之報身。因無明力，攬塵結根，而有分段之妄身生。既有正報之根身，當有依報之器界，因此界相成立。見分為能因，相分為所因，能所悉皆虛妄，故曰非因所因。無能住之見分，亦無所住之相分，曰無住所住。但因眾生妄執四大為身，念念生滅，過現未來，遷流不息，因而虛妄成為三世。三世各有四方，三世是心法，四方是色法，心色二法，互相涉入。色本無知，因與心涉而成有知；心本無形，因與界涉，便成有形。三世涉四方，四方涉三世，和合相涉，遂變化眾生成十二類。此即前文：「色雜妄想；想相為身。」</p>
<LNSP></LNSP>
<p class=VERSE>是故世界，因動有聲，因聲有色，因色有香，因香有觸，因觸有味，因味知法，六亂妄想，成業性故，十二區分，由此輪轉。</p>
<LNSP></LNSP>
<p class=TEXT>此中世界，乃指有情世界。眾生由最初一念無明風動，動則有聲，無聲曰靜；能知動靜二相者，即耳根聞性。如前文：「由動靜等，二種相擊，於妙圓中，黏湛發聽，聽精映聲，卷聲成根；根元目為清淨四大，因名耳體，如新卷葉，浮根四塵，流逸奔聲。」故曰因動有聲。</p>
<LNSP></LNSP>
<p class=TEXT>因有所聞之聲，遂分別男聲女聲，循聲覓色，謂之因聲有色。由色境牽心，由心攪境，心境和合，遂成眼根。如前文：「由明暗等，二種相形，於妙圓中，黏湛發見，見精映色，結色成根，根元目為清淨四大，因名眼體。如葡萄朵，浮根四塵，流逸奔色。」是謂因聲有色。</p>
<LNSP></LNSP>
<p class=TEXT>既有色相，當有氣分，能知香臭之氣者，乃鼻根聞性。亦由色心二法，和合而成。前文云：「因通塞等，二種相發，於妙圓中，黏湛發嗅。嗅精映香，納香成根。乃至流逸於香。」謂之因色有香。</p>
<LNSP></LNSP>
<p class=TEXT>既有香氣，則與香接觸，便有離合，能知離合者，即是身根。身根亦因心色二法和合而成。前云：「由離合等，二種相摩，於妙圓中，粘湛發覺。覺精映觸，搏觸成根，根元目為清淨四大，因名身體，如腰鼓顙，浮根四塵，流逸奔觸。」謂之因香有觸。</p>
<LNSP></LNSP>
<p class=TEXT>因相觸故有氣味，能知氣味者，即舌根嘗性，舌根亦心色二法，和合而成。前文云：「由恬變等，二種相參；於妙圓中，黏湛發嘗，嘗精映味，絞味成根，根元目為清淨四大，因名舌體。如初偃月，浮根四塵，流逸奔味。」故曰因觸有味。</p>
<LNSP></LNSP>
<p class=TEXT>既有味等五塵，為根所緣，則前塵影事，落於意識，遂成法塵。能覺知此法塵者，即意知根；亦由色心二法，和合而成。前云：「由生滅等，二種相續，於妙圓中，黏湛發知，知精映法，攬法成根，根元目為清淨四大，因名意思。如幽室見，浮根四塵，流逸奔法。」故曰因味知法。</p>
<LNSP></LNSP>
<p class=TEXT>由於根塵相對，隨生六識，分別塵境，堅執我法，順貪逆瞋，起惑作業，依業感果，成十二類，輪轉六道，生死不休，故曰，成業性故，十二區分，由此輪轉。</p>
<LNSP></LNSP>
<p class=VERSE>是故世間，聲香味觸，窮十二變，為一旋復。乘此輪轉，顛倒相故，是有世界，卵生、胎生、濕生、化生、有色、無色、有想、無想、若非有色、若非無色、若非有想、若非無想。</p>
<LNSP></LNSP>
<p class=TEXT>此總標十二類生之名。是故，乃承上根塵和合，生識取境，作業流轉之故。世間指器世界，聲香味觸，通括六塵。眾生於器世間六塵中，各各作業不同，取捨輕重亦異，重業先感果，輕業後受報。盡其變化，不出十二類別。業為輪迴之因，六塵則為造業之緣，因緣和合，虛妄有生，流轉生死，名之為一旋復。乘此輪迴生死不息之顛倒行相，故有情世界，成十二類別；即卵、胎、濕、化等。卵唯想生，即魚鳥龜蛇之類；胎因情有，即人畜龍仙等；濕以合感，由精神與外境和合，即含蠢蠕動類；化以離應，謂離故形，而生新象，即轉蛻飛行之類。以胎卵濕化四生為一聚。有色、無色，有想、無想又為一聚。非有色，非無色，非有想，非無想亦一聚。凡有身者，皆名有色，但此中有色，指休咎精明之類；無色，即空散銷沉等。有想，是鬼神精靈；無想，是精神化為土木金石。此是業力所感，業盡還復為人。非有色，如水母等；非無色，如咒詛厭生。非有想，是蒲盧等；非無想，是土梟破鏡鳥等。</p>
<LNSP></LNSP>
<p class=VERSE>阿難！由因世界虛妄輪迴，動顛倒故；和合氣成，八萬四千飛沉亂想；如是故有，卵揭邏藍，流轉國土；魚鳥龜蛇，其類充塞。</p>
<LNSP></LNSP>
<p class=KEPAN>辛二約果釋相分二。壬初別明分十二。癸初卵生相</p>
<LNSP></LNSP>
<p class=TEXT>世界是輪迴之處，虛妄謂妄想，卵惟想生；想性輕動，與不動之真心，背道而馳，謂之顛倒。顛倒是惑，和合氣成是業。卵以氣交，如雄鳴上風，雌鳴下風，氣有剛柔之分，剛者成飛揚之亂想，柔者成下沉之亂想；八萬四千，飛沉亂想，顯其數之多。「如是」謂承上惑業之因，故有以下所感之果。羯邏藍譯凝滑，入胎初位，是胎卵未分之相。魚鳥龜蛇是卵生類，氣剛上揚為飛鳥，氣柔下沉為魚龜，此皆業果。如是惑業苦三，流傳展轉，遍諸國土，比比皆然，謂之其類充塞。</p>
<LNSP></LNSP>
<p class=VERSE>由因世界雜染輪迴，欲顛倒故；和合滋成，八萬四千橫豎亂想。如是故有胎遏蒲曇，流轉國土；人畜龍仙，其類充塞。</p>
<LNSP></LNSP>
<p class=KEPAN>癸二胎生相</p>
<LNSP></LNSP>
<p class=TEXT>初二句是惑，次二句是業。後四句是果。胎因情有，由於眾生世界，雜亂污染之情愛，展轉不息，而成輪迴性，此貪愛之心，與清淨真心相違，名為顛倒。因依顛倒之惑作業，故有和合滋成八萬四千，橫豎亂想之業。滋謂滋潤，胎以精交，故曰滋潤。橫者偏也，豎者正也；正則為人、為仙之亂想，偏則成為龍、為畜之亂想。由於如是惑業之用，故有胎遏蒲曇之果，流轉國土。遏蒲曇譯皰，在胎二七日之相，胎卵漸分，人畜寵仙是胎生之類。情正而豎立者，為人、為仙；情偏而橫行者，為龍、為畜。其類充塞，顯其眾多。以其因有八萬四千亂想，故其果亦充塞國土。</p>
<LNSP></LNSP>
<p class=VERSE>由因世界執著輪迴，趣顛倒故；和合暖成，八萬四千翻覆亂想。如是故有濕相蔽尸，流轉國土；含蠢蠕動，其類充塞。</p>
<LNSP></LNSP>
<p class=KEPAN>癸三濕生相</p>
<LNSP></LNSP>
<p class=TEXT>濕以合感，合即執著，由於執持愛著所欲之境，念念不息，奔塵趣境，與如如不動之真心相背，謂趣顛倒，是惑。依此顛倒作業，故有和合暖成之八萬四千翻覆亂想；濕生以精神與暖濕之境和合而成，以其趣生不定，謂之翻覆，是業。蔽尸譯軟肉，濕生不入胞胎，生時便是軟肉，承趣顛倒之惑，及翻覆亂想之業，故感有濕相蔽尸流轉國土之果。因中妄想覆下，即為含蠢；妄想翻上，便成蠕動，其類甚多，充塞宇宙。</p>
<LNSP></LNSP>
<p class=VERSE>由因世界變易輪迴，假顛倒故；和合觸成，八萬四千新故亂想。如是故有化相羯南，流轉國土；轉蛻飛行，其類充塞。</p>
<LNSP></LNSP>
<p class=KEPAN>癸四化生相</p>
<LNSP></LNSP>
<p class=TEXT>化以離應，離即變易，由於變故易新，展轉不息，與不變之真如相背，名假顛倒，是惑。和合觸成，八萬四千新故亂想，是業。觸謂赴合新愛之境，而厭故有之相，謂之和合觸成八萬四千新故亂想。以其有如是八萬四千眾多新故亂想之業因，故感有化相羯南流轉國土。羯南譯硬肉，轉蛻飛行，即蛻故成新，如蚕化為娥，蟲變為蚊，雀變成蛤等。皆轉變而成，其類充塞，明其數之多。</p>
<LNSP></LNSP>
<p class=VERSE>由因世界留礙輪迴，障顛倒故；和合著成，八萬四千精耀亂想。如是故有色相羯南，流轉國土；休咎精明，其類充塞。</p>
<LNSP></LNSP>
<p class=KEPAN>癸五有色相</p>
<LNSP></LNSP>
<p class=TEXT>色謂色質，障是障礙不通。因色留礙。由於此類眾生，貪求外明，反失內明智光，與真性妙明相違，曰障顛倒，是惑。依惑作業，故和合著成八萬四千精耀亂想。著者顯也，見有光明顯耀之色，即妄想己身，托彼之光明，而為自己之精耀，曰精耀亂想。由如是障顛倒之惑，及精耀亂想之業，故有色相羯南，流轉國土之業果。吉祥曰休，災禍曰咎，精謂精光，明是明耀。此類上則星辰，可為祥為孽；下則螢火、蚌蛛，為瑞為妖。其類亦眾，充塞於宇宙之間。</p>
<LNSP></LNSP>
<p class=VERSE>由因世界銷散輪迴，惑顛倒故；和合暗成，八萬四千陰隱亂想。如是故有無色羯南，旅轉國土；空散銷沉，其類充塞。</p>
<LNSP></LNSP>
<p class=KEPAN>癸六無色相</p>
<LNSP></LNSP>
<p class=TEXT>此類眾生厭有著空，滅色歸無曰銷散。誤有漏天作無為解，以頑空為真空，與真性相違，曰惑顛倒。暗是昏沉幽冥之境，心與暗境和合，幽潛神識，以為真道。陰謂空晦暗昧，隱是無形可見。因其銷礙入空，遂成陰隱亂想，由如是惑顛倒，及陰隱亂想惑業之因，遂招感無色羯南，流轉國土，既云無色，何來羯南之硬肉？當知色有業果，及定果之分。無色界外道，空無邊處天，雖滅色歸空；識無邊處天，雖散識遍緣；無所有處天，銷除前七轉識；非想非非想處天，雖沉淪空海，但仍有定果色。天眼能見，故曰無色羯南。又由於惑業昏重，形色銷滅，而合於空昧，身形幽隱不見，如舜若多神，旋風魃鬼等，皆無色攝。</p>
<LNSP></LNSP>
<p class=VERSE>由因世界罔象輪迴，影顛倒故；和合憶成，八萬四千潛結亂想。如是故有想相羯南，流轉國土；神鬼精靈，其類充塞。</p>
<LNSP></LNSP>
<p class=KEPAN>癸七有想相</p>
<LNSP></LNSP>
<p class=TEXT>罔象謂仿佛不實，若有若無。此類眾生，但有想心，而無實色，唯以意識意根，緣於法塵影子，非真作真，非道計道；執影子以為實法，與真如實相相背，曰影顛倒，是惑。此輩將五塵影子憶念於心，以為真道，故曰和合憶成，八萬四千潛結亂想。潛結，即潛神結相，因此輩志慕靈通，潛神聖跡，結想狀貌，謂之潛結亂想，是業。由是惑業之因，故有想相羯南，流轉國土。能想即獨頭意識，所想是法塵影子。憶想法塵影子，以為真道，故依業感報，成神鬼精靈之類。神謂五岳城隍等神，由人間祠奉者，鬼謂魑魅魍魎等精靈，如山精海精等，其類亦充塞於宇宙間。</p>
<LNSP></LNSP>
<p class=VERSE>由因世界愚鈍輪迴，癡顛倒故；和合頑成，八萬四千枯槁亂想。如是故有無想羯南，流轉國土；精神化為土木金石，其類充塞。</p>
<LNSP></LNSP>
<p class=KEPAN>癸八無想相</p>
<LNSP></LNSP>
<p class=TEXT>此輩習禪，強除見聞，力止妄想。如石壓草，如冰夾魚，將假作真，棄明投暗。遂成愚昧暗鈍，與本覺妙明相違，曰癡顛倒。依此以愚頑為至道之癡惑，而妄生和合，遂成八萬四千，念如死灰，心同槁木之亂想。由如是惑業之因，故有無想羯南，流轉國土。無想羯南，即僅有頑礙之色，而無思想之念。溫陵曰；「不了諦理，固守愚癡，癡鈍之極。」則頑冥無知，而精神化為土木金石。此乃業果使然，若頑念頓消，依然流轉，如無想天，報盡入輪，亦此類攝。</p>
<LNSP></LNSP>
<p class=VERSE>由因世界相待輪迴，偽顛倒故；和合染成，八萬四千因依亂想。如是故有非有色相，成色羯南，流轉國土，諸水母等；以蝦為目，其類充塞。</p>
<LNSP></LNSP>
<p class=KEPAN>癸九非有色相</p>
<LNSP></LNSP>
<p class=TEXT>此類生物，本身無色，憑藉外物而成色；如水母等，其色浮泛，以水沫為身。相待，即互相依托，如狐假虎威，客行主令，虛偽不實，與實際真如，性相乖離，曰偽顛倒，屬惑。染謂沾染，即沾染他力，據為己有，如蝦伏水母上以覓食，水母以蝦為目而尋餮，你仗我力，我憑你勢，名因依亂想，屬業。由如是惑業之因，故有非有色相，成色羯南，流轉國土，屬果。諸如水母因蝦而成行，蝦因水母而有托，互為因依之類，此外如蛔蟲依人體，亦屬此攝。</p>
<LNSP></LNSP>
<p class=VERSE>由因世界相引輪迴，性顛倒故；和合咒成，八萬四千呼召亂想。由是故有非無色相，無色羯南，流轉國土；咒詛厭生，其類充塞。</p>
<LNSP></LNSP>
<p class=KEPAN>癸十非無色相</p>
<LNSP></LNSP>
<p class=TEXT>此類本無色相，但因呼召引發神識，便成非無色相。即以邪術，誘引人心，邪惡久薰，引之不已，習而成性。因其迷失自性，隨邪咒所遣，與真如自性相違，曰性顛倒，是惑。由誦邪咒，呼召鬼神，而顯靈異，遂成八萬四千，呼召亂想，是業。由如是惑業之因，故有非無色相，無色羯南，流轉國土。既非無色，即屬有色，既是有色，云何又說無色羯南。當知此類眾生，原非無色，以其色難見，故曰無色。如其隨咒詛而顯靈者，曰仙曰道；隨厭禱而作祟者，為妖為怪；皆屬邪神，聽人驅使，報吉談凶，如扶乩等，亦此類攝。此類眾生，亦充塞於世間。</p>
<LNSP></LNSP>
<p class=VERSE>由因世界合妄輪迴，罔顛倒故；和合異成，八萬四千回互亂想。如是故有非有想相，成想羯南，流轉國土；彼蒲盧等，異質相成，其類充塞。</p>
<LNSP></LNSP>
<p class=KEPAN>癸十一非有想相</p>
<LNSP></LNSP>
<p class=TEXT>非有想，即非同於卵生之由想傳命，如諸蟲類，及細腰蜂，強捉化蟲，咒為己子，為妄強合，以其性情罔昧，與靈明覺性互相違背，曰罔顛倒，屬惑。和合異成，即將他作自，取異為同，遂成回互亂想。即回互他子，而作己兒，屬業。由如是惑業因，故有非有想相，成想羯南，流轉國土。蒲盧亦名蜾蠃，即細腰蜂，詩經云：「螟蛉有子，螺蠃負之。」蜾螟即青桑蟲，蜾蠃運泥築巢，負桑蟲納其中，終日咒曰似我，七七日即化為其子。蟲非有想，成蜾蠃相，而蜂有心，以蟲為子。卒遂其妄想，故曰異質相成。</p>
<LNSP></LNSP>
<p class=VERSE>由因世界怨害輪迴，殺顛倒故；和合怪成，八萬四千食父母想。如是故有非無想相，無想羯南，流轉國土。如土梟等，附塊為兒；及破鏡鳥，以毒樹果；抱為其子，子成，父母皆遭其食，其類充塞。</p>
<LNSP></LNSP>
<p class=KEPAN>癸十二非無想相</p>
<LNSP></LNSP>
<p class=TEXT>此類並非無想，而是懷恨抱怨，報復而來，由於結怨不止，心懷殺害，有損真心同體慈悲，與佛性相遠，曰殺顛倒，屬惑。怪乃怪誕，出乎人意料之外者。如父母至親，竟然殺害，違理亂倫，故曰和合怪成，八萬四千，食父母想，是業。由如是惑業因，故有非無想相，無想羯南，流轉國土。非無想指其子女為報復而來，原非無想；無想，約父母而言，父母最初抱其為子，恩愛異常，後為子食，實出意外，非想所及，曰無想。土梟鳥，亦名角鷹，亦名貓頭鷹。地下作巢，故曰土梟。晝伏夜出，有雌無雄，因附土塊為兒，子成先飲其血，次食其肉，方能飛行。破鏡鳥亦名破鏡獸，有雄無雌，故抱毒樹果，以為其子，子成遭害，故有梟鳥名食母，破鏡名食父之說。</p>
<LNSP></LNSP>
<p class=VERSE>是名眾生，十二種類。</p>
<LNSP></LNSP>
<p class=KEPAN>壬二總結</p>
<LNSP></LNSP>
<p class=TEXT>總結眾生迷真逐妄，性顛倒故，致使藏心隨染緣而成十二類生。一一類生，皆具八萬四千顛倒亂想。是義極顯，無用置疑。</p>
<LNSP></LNSP>
<p class=TEXT>大佛頂如來密因修證了義諸菩薩萬行首楞嚴經卷第七終</p>
<LNSP></LNSP>
</div>
<div class=endImage title="UTF-8 encoded"></div>
</body>
</html>

